aid,title,author,image_url,published_date,article_url,category,raw_text
1_25_04_2025,«Pax Americana» – «Den amerikanske freden»,Gunnar Strømme,https://vcdn.polarismedia.no/a0d506fa-bdeb-4c88-a6ee-f7d45ab87934?fit=crop&h=630&q=80&tight=true&w=1200,2025-04-25 04:30:00,https://www.fvn.no/mening/debattinnlegg/i/wgj9Jn/pax-americana-den-amerikanske-freden,Politics,"Etter Tysklands kapitulasjon 7. mai 1945 har Vest-Europa opplevd sin lengste fredsperiode i historien. Det skjedde fordi USA ikke så fredsslutningen i 1945 som et punktum for en sterk tilknytting til Vest-Europa, men som en start på et videre tett samarbeid. Marshallplanen ga uvurderlig økonomisk støtte til gjenoppbyggingen av et krigsherjet Vest-Europa. Opprettelsen av NATO i 1949 ga oss nødvendig sikkerhet. Etter at demokratiske regjeringer, en etter en, ble avsatt ved kommunistiske kupp i flere østeuropeiske land, senket det såkalte jernteppet seg mellom Øst- og Vest-Europa.
Sammenbruddet i Øst på slutten av 1980-tallet skjedde både på grunn av en «forgubbing» i lederskapet, men også på grunn av en økende frihetstrang i befolkningen i landene som lå nærmest Vest-Europa. Angiver-virksomhet, men også dårlig økonomisk utvikling sammenliknet med Vesten, var også medvirkende.
Men hva ville ha skjedd med Vest-Europa dersom USA hadde «reist hjem igjen» etter Tysklands kapitulasjon og vendt tilbake til «America First»-politikken fra mellomkrigstiden, med høye toll-satser og politisk isolasjon?
Det ville ha vært ille for begge parter. For det er ikke bare Europa som har tjent på samarbeidet preget av frihandel og andre former for internasjonalt samarbeid. Det har i høy grad også USA gjort. Hva ville skjedd med de store tech-selskapene i USA dersom de bare hadde hatt sitt hjemmemarked på i overkant av 300 millioner mennesker, eller mindre enn det dersom Trumps immigrasjons-politikk hadde vært gjort gjeldende tidligere?
Om få dager er det 80 år siden slutten på andre verdenskrig. At Europa, etter Sovjetunionens sammenbrudd, overlot enda mer av ansvaret for NATOs militære kapasitet til USA, er imidlertid tragisk, og kan få uante følger med en president som Trump ved makten.
Verken Trump eller visepresident Vance ser ut til å ha oppfattet at Ukrainas sikkerhet henger nøye sammen med Europas sikkerhet. Eller kanskje de rett og slett ikke bryr seg?
Utviklingen i Russland gikk ikke slik som vi håpet og trodde at skulle skje for 30 år siden. Den tidligere KGB-offiseren Vladimir Putin fikk makten overlatt fra «redningsmannen» Boris Jeltsin. Dyktige ung-kommunister ble til oligarker etter at de overtok statsbedrifter for en slikk og ingenting og fikk skikk på dem. Parallelt ble KGB til FSB, under Putins stramme ledelse, både før og etter at han ble valgt til president. Stadig større makt gjorde at han kunne si til sine «konkurrenter», de fleste oligarker: Dersom dere lar være å blande dere inn i politikken kan dere drive virksomhetene deres som dere vil. Etter hvert fikk Putin nærmest uinnskrenket makt. Alle forsøk på å tale Putin imot endte enten med fengsel eller med døden. Reaksjonene fra Vesten og NATO etter Russlands innmarsj på Krim i 2014 var uforståelig svake.
Etter at Donald Trump, til manges overraskelse, ble valgt til president i USA i 2016, hadde han flere møter med Putin. Det mest kjente møtet var i Helsinki i 2019 der de to presidentene snakket sammen alene, bare med tolker til stede. Det er mange som har stilt spørsmålet etter den påfølgende pressekonferansen: Hva har Putin på Trump som vi ikke kjenner til? Tre år senere skjedde fullskala-angrepet fra Russland på Ukraina. Denne gangen gjorde Ukraina sterk motstand, delvis fordi de både hadde fått våpen og opplæring fra NATO-land. Men hjelpen gjennom NATO i tiden som fulgte var for liten og kom for sent til å slå Russlands angrep fullstendig tilbake.
Etter Trumps valgseier i 2024 har ting gått fort. Gjennom sin infame måte å opptre på vet alle republikanske kongressmedlemmer at dersom de går imot Trump eller hans nærmeste medarbeidere, kan de bare si takk og farvel til å bli gjenvalgt.
Både president Trump og visepresident Vance ser nå ut til å støtte angriperen, Russland, sterkere enn den angrepne parten, Ukraina. De nærmeste dagene eller ukene vil antakelig kunne være avgjørende. Verken Trump eller visepresident Vance ser ut til å ha oppfattet at Ukrainas sikkerhet henger nøye sammen med Europas sikkerhet. Eller kanskje de rett og slett ikke bryr seg?
Vil Trump også oppheve de økonomiske sanksjonene mot Russland mot å få tak i sjeldne mineraler, samt med det forsøke å svekke Russlands bånd til Kina? Ingen europeiske ledere våger å si høyt hva de innerst inne mener om president Trump. Men at det nå jobbes på høytrykk i europeiske hovedsteder og i Brussel er i alle fall sikkert. I 2020 skrev Mary Trump, Donald Trumps niese, en bok med følgende tittel: «TOO MUCH and NEVER ENOUGH. How my family created the world's most dangerous man». Et 80 år gammelt fredssamarbeid mellom Europa og USA, «Pax Americana», knaker nå i sine sammenføyninger."
2_25_04_2025,Hafslund trosser Trump: –⁠ Dette er verdier vi ikke er villig til å endre,Lytt til saken,https://akamai.vgc.no/v2/images/0594d235-dc8e-474d-83dc-050c35e23b58?format=auto&w=1080&s=c3dde60db4d15e9f3f3370dd3de44d7e5929516a,2025-04-25 02:57:22,https://www.vg.no/nyheter/i/3M35qq/hafslund-celsio-trosser-krav-fra-usas-ambassade-om-aa-droppe-mangfoldsarbeid,Politics,"Fjernvarme­leverandøren gir USAs president en kald skulder.
Donald Trump har bannlyst tiltak og strategier for mangfold, likeverd og inkludering – kalt DEI – i arbeidsliv, utdanning og offentlig sektor.
Nå krever amerikanske ambassader verden over at alle som yter tjenester og utfører arbeid for dem, retter seg etter den omstridte presidentordren.
Hafslund Celsio – som leverer fjernvarme til USAs ambassade i Oslo – svarer nei.
– Det er litt sjokkerende å bli bedt om å underskrive en slik erklæring. Det er jo veldig unorsk, noe vi ikke kjenner oss igjen i, sier næringsbyråd Anita Leirvik North (H) til VG.
Oslo kommune eier energikonsernet Hafslund og er majoritetseier i Hafslund Celsio.
North understreker at det ikke er noe problem for kommunalt eide Hafslund íkke å signere.
– Jeg tror ikke ambassaden vil be oss skru av strømmen, slå av varmen eller slutte å hente søpla. Men for mindre aktører kan konsekvensene av å si nei, bli store.
North tenker på forskningsmiljøer, gründere og mindre virksomheter som risikerer å miste millionkontrakter med USA, om de ikke retter seg etter Trumps politikk.
– Jeg håper selvfølgelig at de fleste står imot, men har forståelse for dem som skriver under, hvis det betyr et være eller ikke være for bedriften deres, sier næringsbyråden i Oslo.
Det fremgår av skjemaet at virksomheter som ikke undertegner, risikerer betalingsstans.
Hafslund Celsio nekter å erklære overfor amerikanske myndigheter at selskapet ikke lenger vil arbeide for mangfold, likestilling og inkludering.
Administrerende direktør Martin S. Lundby skriver at det vil være i strid med deres selskapsverdier, personalpolitiske retningslinjer og trolig også norsk lov.
Han understreker at selskapet vil ansette de beste, uavhengig av bakgrunn og opprettholde et sterkt og urokkelig engasjement for mangfold og inkludering.
– Dette er verdier vi ikke er villig til å endre, skriver Lundby til USAs ambassade.
USAs utenriksstasjoner verden over gjennomgår nå alle sine kontrakter og tilskudd for å sikre at de er i samsvar med de nylig utstedte presidentordrene fra Det hvite hus.
Det opplyser kommunikasjonsavdelingen ved USAs ambassade i Oslo til VG.
– Som del av denne gjennomgangen blir kontraktører og tilskuddsmottagere bedt om å signere erklæringen om å avslutte ulovlig diskriminering og gjenopprette meritbaserte muligheter.
Ambassaden svarer ikke på VGs spørsmål om hvor mange norske virksomheter som har signert erklæringen, nektet å signere eller ikke besvart henvendelsen deres.
– Det kreves ingen ytterligere bekreftelse, utover at kontraktører og tilskuddsmottagere selv bekrefter sin etterlevelse ved å fylle ut det tilsendte skjemaet, skriver ambassaden.
Ambassaden fremholder også at utenlandske selskaper som opererer utenfor USA, ikke er underlagt amerikanske føderale lover mot diskriminering.
Næringslivets Hovedorganisasjon (NHO) påpeker at Norge har et lovverk som gir forpliktelser både når det gjelder kjønn, etnisitet og funksjonsnedsettelser, for at disse gruppene ikke skal bli diskriminert.
– Dette regelsettet må norske bedrifter følge, sier direktør for arbeidsliv i NHO Nina Melsom til VG.
Hun minner også om at hovedavtalen mellom LO og NHO – arbeidslivets grunnlov – også har bestemmelser om mangfold i arbeidslivet.
– Derfor er det vanskelig å forstå hva den amerikanske ambassaden egentlig vil oppnå.
Samtidig understreker Melsom at dette også er et verdispørsmål.
– Her må hver enkelt bedrift selvsagt gjøre sine vurderinger. Vi ser at mange norske bedrifter støtter opp om arbeid med likestilling, mangfold og inkludering, og dette er noe vi i NHO også er opptatt av og jobber mye med.
Trump vil ha ansettelser basert på meritter. Han ser DEI som en del av en bredere «woke»-agenda som han mener fremmer politisk korrekthet og identitetspolitikk.
Han mener at DEI-initiativ bryter amerikanske lover mot diskriminering og kan føre til «omvendt diskriminering» mot hvite menn og de som ikke tilhører minoriteter.
I USA er programmer for likestilling og inkludering avviklet i føderale virksomheter og mange delstater. Store private selskaper satser ikke lenger på mangfold.
At USA nå stiller krav til utenlandske virksomheter om å danse etter Trumps pipe, har skapt irritasjon og utløst protester i flere europeiske land.
Næringsminister Cecilie Myrseth (Ap) har sagt til VG at hun er i dialog med europeiske kolleger om saken og vil gå i dialog med den amerikanske ambassaden.
North mener bedrifter satser på mangfold og inkludering fordi det er bra og viktig for dem.
– USA ble tuftet på mangfold og alles mulighet til å lykkes. De er et forbilde for oss, hva gjelder å få opp gründermiljøer. At vi nå befinner oss i denne situasjonen, er veldig trist."
3_25_04_2025,Et partis kamp mot en stille død,Aslak Matre Eriksrud,https://www.cdn.tv2.no/view-resources/tv2no/public/common/lab_assets/img/logo/tv2-default.jpg,2025-04-24 20:38:47,https://www.tv2.no/mening_og_analyse/et-partis-kamp-mot-en-stille-dod/17673458,Politics,"Anti-woke og gjenreisning av tradisjonelle familieverdier kunne vært en mulighet for KrF til å skille seg skikkelig ut. Men de tør liksom ikke ta steget fullt ut.
KrF er et parti som lenge har forsøkt å favne bredt, som har hatt et ønske om å være et folkeparti med plass til alle. De drømmer seg tilbake til 90-tallet, hvor kampsaken kontantstøtte løftet dem opp til 12-13 prosent og deres egen Kjell Magne Bondevik som statsminister.
Men KrF har ikke funnet den nye hellige gral, en kampsak som virkelig treffer tidsånden og er populær i brede velgergrupper. Skal du appellere til alle, så blir politikken fort utydelig, ikke minst hvis du er et lite parti som forsvinner bak de store.
KrF-leder Dag-Inge Ulsteins tale til landsmøtet torsdag bar også litt preg av det. Han sa de riktige tingene til forsamlingen, snakket om at vi ikke bare har behov for militær opprustning, men også en verdiopprustning, men det blir veldig uklart hva det betyr i praksis.
Det blir mye problembeskrivelse som de fleste er enige i og løsninger som heller ikke klarer å bryte lydmuren. Det er mange partier som mener vi må ha mer disiplin og mindre skjerm i skolen. KrF klarer ikke skille seg ut.
Ulstein lyktes heller ikke i å skape begeistring og stormende jubel i landsmøtesalen. Applausen underveis var mer høflig og avdempet. Det er urovekkende for en partileder om det ikke bruser litt i blodet til partiets fremste tillitsvalgte når han samler de til landsmøte.
Men nå er det små tegn på at noe er i gjære, likevel. Under Dag-Inge Ulsteins ledelse forsøker KrF å ri på den verdikonservative høyrebølgen som skyller over velgere også i her til lands, om enn noe halvhjertet.
KrF ønsker å ta avstand fra såkalt Pride-ideologi, men samtidig være et parti for mangfold, inkludering og nestekjærlighet, også overfor det skeive miljøet.
De vil forby flagging med regnbueflagget på skoler, rådhus og andre offentlige bygg. Men de tør ikke si det rett ut. De velger heller å si at det er viktig å rydde opp i flaggreglene, slik at kun norske og samiske flagg kan heises opp i offentlige flaggstenger.
Det er et KrF med indre spenninger som samles til til landsmøte på Flesland utenfor Bergen.
I landsmøtesalen finnes de som ønsker en kraftigere og tydeligere høyredreining av partiet, mer anti-woke, enda tydeligere på tradisjonelle familieverdier fremfor «skadelig Pride-ideologi», mer frihet for familiene og mindre bruk av kvotering.
Men det finnes også flere som mener partiet allerede har gått for langt i den retningen og mister den delen av sin sjel som omhandler nestekjærlighet og mangfold.
KrFs tidligere kommunikasjonssjef Mona Høvset er en av dem. Hun er selv skeiv og tok nylig et kraftig oppgjør med partilederen sin i et innlegg på Facebook.
– Jeg savner partiet med det store hjertet for dem som trenger det mest. (...) nå kommer kulden sivende inn, både i samfunnet og i KrFs politikk, skrev hun på Facebook, først gjengitt av Vårt Land.
Hun mener partiet nå er i ferd med å «ofre skeive på valgkampens alter i et forsøk på å karre seg over sperregrensen» og at Dag-Inge Ulstein bryter med retningen som en lang rekke med KrF-ledere før han har staket ut.
Fra Dagfinn Høybråtens støtte til transpersoner, til Knut Arild Hareides deltakelse i Pride-toget og Olaug Bollestads beklagelse for hvordan partiet har behandlet homofile.
«Det er i så fall både en risikabel, og jeg vil mene, uetisk, strategi. KrFs oppgave bør være å løfte opp, ikke trykke ned. Forsvare disse mine minste, ikke angripe dem», skriver hun.
Det er sterk kost fra en som i årevis har viet livet sitt til partiet.
Partileder Dag-Inge Ulstein kjenner seg ikke igjen i kritikken. Men han har en strategisk utfordring. For det virker som om han både ønsker å appellere til anti-woke/anti-pride-baklandet, samtidig som han vil beholde Mona Høvset og de mer sosialliberale velgerne. Det går bare sånn passe.
Tidligere partileder og KrF-æresmedlem Valgerd Svarstad Haugland ga en tommel opp til Høvsets utblåsning mot KrFs nåværende leder. Etter Ulsteins tale på landsmøtet tok hun selv ordet og advarte partiet mot å fjerne kjønnskvotering i arbeidslivet og pappakvote i foreldrepermisjonen.
– Vi må ikke la KrF bli et sånn «trumpish» tradwife-parti. Dere må vedta et program som gjør at jeg som gammel feminist får lyst til på stemme på KrF, smalt det fra henne, til spredt applaus fra salen.
På motsatt side står sterke motkrefter, ikke minst fra ungdommen i KrFU og i kjerneområdene på sør- og vestlandet, som ønsker nettopp at partiet må tørre å gå enda lenger i verdikonservativ retning.
Og mens KrF slites mellom fløyer som drar i ulike retninger, så forsvinner ikke bare velgerne, men også medlemmene jevnt og trutt.
Ved årtusenskiftet hadde KrF rundt 50.000 medlemmer. Den bunnsolide partiorganisasjonen var deres store styrke, i forhold til andre partier.
Siden har medlemmene marsjert ut av partiet i hopetall. Ubønnhørlig. I fjor var det kun 13.894 medlemmer som betalte kontingent.
I 30 år har KrF forsøkt å finne den nye kontantstøtte-saken, uten å lykkes. Under Dag-Inge Ulsteins ledelse er det nå tegn til at partiet forsiktig beveger seg i en tydeligere høyre-retning.
Det blir det bråk av.
Men KrF trenger kanskje bråk nå."
4_25_04_2025,"Dette må du vite om møtet mellom Trump, Støre og Stoltenberg",Lytt til saken,https://akamai.vgc.no/v2/images/6220a67b-ea0c-416b-b6cb-5e265148227f?format=auto&w=1080&s=98e1f81b719af15a19a84f784ef72c1224ae4dff,2025-04-24 20:27:51,https://www.vg.no/nyheter/i/yEjK3e/dette-maa-du-vite-om-moetet-mellom-trump-stoere-og-stoltenberg-i-det-hvite-hus,"Politics, Business","Møtet dekket temaer som Ukraina-krigen, handel, toll og sikkerhetspolitikk.
Marie Dreyer Bakken
1 Hva sa Trump om Ukraina?
Trump sa at han var fornøyd med samtalene om Ukraina og roste Støre og Stoltenberg for Norges rolle i konflikten. Støre understreket på sin side viktigheten av at USA legger press på Russland og støtter forsøkene på å få til en våpenhvile.
2 Hva sa Trump om toll på norske varer?
Trump sa at han sannsynligvis ikke vil senke tollsatsen for norske varer, selv om Norge har et handelsunderskudd med USA.
Han begrunnet dette med at Norge har en sterk økonomi og «har råd til å betale mer».
Støre påpekte at Norge mener handelen mellom landene er balansert og at det bør være nulltoll på industrivarer.
3 Hva synes Trump om Norge?
Trump hadde mye positivt å si om Norge. Han kalte det et «utrolig land» med «utrolige folk», sa at nordmenn er «flotte forretningsfolk» og at Norge er en «veldig smart nasjon».
Presidenten sa også at han elsker Norge og ønsker å stå på ski her.
Han sa også at han har stor respekt for kongen av Norge og at han ønsker å møte ham. Han beskrev kongen som en person som har oppnådd stor respekt, noe han mente ikke er lett.
4 Hvorfor dro Støre og Stoltenberg til USA?
Statsminister Jonas Gahr Støre møtte USAs president Donald Trump i Det hvite hus for å diskutere viktige temaer som sikkerhetspolitikk, krigen i Ukraina, handel og Norges strategiske betydning for USA. Møtet var en mulighet til å styrke forholdet mellom Norge og USA, blant annet innen sikkerhet og handel.
Møtet gir også en mulighet til å påvirke amerikansk politikk som kan være gunstig for norske interesser."
5_25_04_2025,LO-forbund ut mot Frp: – Viser manglende respekt for arbeidet vi gjør,Ylva Lie Bjerke,https://www.dagsavisen.no/resizer/v2/KNDKWIOVQBDD3GWGY5SMHLT5GQ.jpg?smart=true&auth=7d0198a78763ec6ac9ca9e5137efb9ee8f4e5b5fc6adcfde9c6b9c5481a2f95f&width=1200&height=630,2025-04-24 19:53:45,https://www.dagsavisen.no/nyheter/innenriks/2025/04/24/lo-forbund-ut-mot-frp-viser-manglende-respekt-for-arbeidet-vi-gjor,Politics,"– Det som kommer fra Frp her vitner om en manglende innsikt om hva kriminalomsorgen er, sier Asle Aase.
Han er leder for Norsk fengsel og friomsorgsforbund (NFF), og har lest Dagsavisens sak om at Frp mener det trengs et
strengere fengselsregime, ikke «kosetiltak»
, for få bukt med volden de ansatte i norske fengsler står overfor. Helge André Njåstad, leder for Justiskomiteen (Frp), sa blant annet at:
– Vi kan ikke drive fengselsvesenet etter tanken om at man må «kjøpe seg fred» med flere tilbud og mer bemanning. Da ender vi opp med å belønne vold, ikke straffe den. Vi trenger ikke flere dyre aktiviteter og «kosetiltak» for å få innsatte til å oppføre seg. Det vi trenger er strengere soningsregime, tydeligere reaksjoner, og mer kontroll over hvem som får hva i fengselet.
Men hos NFF får Frp altså ikke gehør.
– Ved å nærmest avvise økt bemanning som jeg opplever at han gjør, undergraver Njåstad det viktigste verktøyet for å forebygge vold.
Asle Aase, leder for Norsk fengsel og friomsorgsforbund, mener Frp mangler innsikt i hva kriminalomsorgen faktisk er.
(Norsk fengsel og friomsorgsforbund)
– Vi trenger folk
Debatten startet etter at det på kort tid har vært to alvorlige voldshendelser i norske fengsler der flere fengselsbetjenter ble skadet, hvorav en alvorlig. Dagsavisen skrev forrige uke om hvordan
ledere og tillitsvalgte i kriminalomsorgen roper høyt alarm om farene ved for lite folk på jobb
. Både NFF, fengselslederen i Oslo fengsel og Oslo Fengselsfunksjonærers forening var helt samstemte i at et bedre bemanna fengsel er et sikrere et, både for de ansatte og de innsatte.
Til Dagsavisen sa Frps Njåstad at det å skulle hevde at volden i fengslene skyldes for dårlige soningsforhold, er et farlig premiss.
– Det insinuerer at innsatte nærmest har rett til å være voldelige hvis de ikke er fornøyde, sa han.
Det skjønner Aase i NFF ingenting av.
– Alle må ta ansvar for sine handlinger, og vi skal selvsagt reagere på riktig måte. Vi har et stort ansvar her, for vi vet at det er mange komplekse bakgrunner hos de som sitter inne. Det vi må huske på, som jeg synes mangler i Frps fremstilling, er at innsatte i soningsmiljø er vårt arbeidsmiljø. Vi trenger et godt og trygt arbeidsmiljø, og da må vi sørge for at soningsforholdene er gode nok. Vi skal ivareta rettighetsprinsipper nedfelt i lov. Da trenger vi kompetanse, og vi trenger folk.
Les også:
Voldshendelse i Oslo fengsel: – Terskelen for å utøve vold er vesentlig lavere i dag
Mener Frps vei er farlig
Aase stiller seg også undrende til hva Njåstad legger i ordet «kosetiltak».
– Er det målrettede aktiviteter, skole, strukturert innhold? Dette viser en manglende respekt for arbeidet vi gjør. Det er ingen luksus vi snakker om her, det er rehabilitering, sier han, og fortsetter:
– Og det virker, om vi får gjort det på en ordentlig måte. Vi må jobbe for at de som soner får ferdigheter, bedre psykisk helse, og et bedre liv etter løslatelse. Vi skal forebygge mer kriminalitet.
For Aase er løsninga klinkende klar: ansvarlig kriminalomsorg, ikke mer isolasjon. Prøver man å løse problemet med strengere straffer, bommer man på både årsaker og løsninger, mener han.
– De sier at de voldelige ikke fortjener annet enn isolasjon, men vi vet at isolasjon over tid bryter mennesker ned. Jeg tenker vi da ville sendt enda farligere mennesker tilbake til samfunnet.
– Vi har prøvd Frps politikk i norske fengsler, fra 2013 til 2021. Da var det årlige kutt i budsjettene, nedbygging av innholdet i soninga, flere innsatte, færre ansatte og økt risiko for vold. Det er en farlig vei å gå. Vi trenger tiltak som er faglig forankra, og sanksjonene mot de som utøver vold må være treffsikre. Njåstad kommer med noen enkle løsninger her, men det er et komplekst problem.
Les også:
Frp vil ha strengere soningsregime: – Trenger ikke flere «kosetiltak»
Får støtte fra Rødt
Tobias Drevland Lund, stortingsrepresentant og justispolitisk talsperson for Rødt, sabler Frps løsninger rett ned. Han mener Frp var et av partiene som stod i spissen for «nedbyggingen av norsk kriminalomsorg gjennom årevis med flate kutt».
Politiker
Tobias Drevland Lund, stortingspolitiker og justispolitisk talsperson for Rødt.
(Mimsy Møller)
– Å høre hvordan FrP vil løse krisa i kriminalomsorgen er som å høre en pyroman forklare hvordan han vil slukke en brann, og ganske typisk for FrPs holdning mot kriminalomsorgen, sier han.
– Det er svært alvorlig med vold mot ansatte i norske fengsler, men løsningen er ikke et strengere strafferegime. Vi må gi kriminalomsorgen et sårt nødvendig løft, og første sted å starte er å få opp bemanningen
Rødt hadde nylig et forslag inne til behandling i Stortinget. Der ba de om at regjeringa skulle lage en konkret handlingsplan for å forebygge vold mot ansatte i kriminalomsorgen. De ville også at regjeringa skulle lage en opptrappingsplan for å bedre bemanningssituasjonen. Forslaget fikk ikke flertall.
– FrP og de andre partiene på Stortinget kunne valgt å stemme for flere av forslagene Rødt hadde til behandling i slutten av mars, men valgte å ikke gjøre det i påvente av en kriminalomsorgsmelding som ikke kommer før til sommeren, sier Lund.
– Vi har ikke tid til å vente stort lenger, for krisa i kriminalomsorgen vokser for hver dag som går. Rødts beskjed til FrP er klar: lytt til de med skoene på, bemanningen i norske fengsler må opp.
Les også:
Moren drept av far: – Vi må ta oppgjør med skammen
Les også:
Stoltenberg om russisk Nato-trussel: – Det er de som er der ubedt"
6_25_04_2025,Høgre og Ap har dei same kleda på,Lisa Marie Ness Klungland,https://premium.vgc.no/v2/images/607d4e91-2344-487a-9070-677fb7507b17?fit=crop&format=auto&h=1267&w=1900&s=6514e9b30349932ab30345b07248674205e00616,2025-04-24 18:38:38,https://www.aftenbladet.no/meninger/debatt/i/dR9G8A/hoegre-og-ap-har-dei-same-kleda-paa,Politics,"i
Debatt
Dette er et debattinnlegg. Innlegget er skrevet av en ekstern bidragsyter, og kvalitetskontrollert av Aftenbladets debattavdeling. Meninger og analyser er skribentens egne.
DEBATT: Det er noko sjarmerande med Høgre og Aleksander Stokkebø som angrip Ap for den same gamle politikken. Fakta er jo den at det er lite som skil dei to partia på dei fleste område.
Stokkebø meiner i eit lesarbrev 9. april at Ap ikkje har nye klede, men dei same gamle. Det same kan definitivt seiast om Høgre. Ei stemme til Ap eller til Høgre, er ei stemme til å behalda systema slik dei er i dag.
Høgre har ikkje tenkt ein ny tanke sidan dei tapte stortingsvalet i 2021.
Ap og Høgre er garantistane for det straumsystemet me har i dag som gjer at bedriftene i Rogaland må blø for ein feilslått energipolitikk i EU. Dei er garantistane for ei tettare tilknyting til EU, som vil gjera at bedriftene våre mistar sitt største konkurransefortrinn: Låge og stabile straumprisar samanlikna med resten av Europa.
Høgre i 2025 er det same partiet som i 2013, 2017 og 2021. Høgre er det nye reverseringspartiet i norsk politikk. «Keisar» Solberg har dei same gamle kleda på seg. Dei har ikkje tenkt ein ny tanke sidan dei tapte stortingsvalet i 2021.
Verda har endra seg heilt enormt sidan den tid. Men kva går Høgre i år til val på? Nye kommunesamanslåingar, å stå ved gamle system som helseføretaksmodellen og straumsystemet og å reversera helsepolitikken og skulepolitikken me har gjennomført sidan 2021.
Dei vil fjerna endringane i midlertidig arbeidskraft, endringane som er gjort på tog og elles tilbake til alt slik det var før. Ifølge Dagbladets Lars Helles kommentar 23. desember 2024: «Det er rett og slett noe resignert over Høgre når det som ser ut til å være deres viktigste valgkampsaker blir en slags mimretur tilbake til forrige gang de satt med makta.». Her skal Ap faktisk ha ros: Dei har saman med oss i Senterpartiet gjort ein del endringar til det betre. Endringar som Høgre nå går til val på å reversera.
09. april
Publisert:"
7_25_04_2025,"Å oppdage bøkene til Thomas Mann, Dag Solstad eller Virginia Woolf kan få hjernen til å eksplodere av glede",Erlend Loe,https://vcdn.polarismedia.no/bb6441ef-597b-44a0-88a5-9926731b3dda?fit=crop&h=630&q=80&tight=true&w=1200,2025-04-24 16:22:25,https://www.adressa.no/debatt/i/lwj48o/corinnes-metode,Entertainment,"Publisert: 24. april 2025 kl. 16:22
Du leser nå en kommentarartikkel. Den uttrykker skribentens mening.
Det året jeg gikk på videregående i Frankrike, hadde jeg en klassevenninne som het Corinne. Hun lignet ikke på noen andre jeg hadde møtt. Hun var åpen, nysgjerrig og kunnskapsrik. Morsom også. Ganglaget var lett og litt flagrende. I noens øyne var hun nok foruroligende rar. Hun sa ting som ingen andre sa og var god til å argumentere.
Etter lang tid skjønte jeg at hun hadde vokst opp i en familie uten tv. Mens vi andre hadde sett på alt mulig tullball, hadde Corinne blant annet lest bøker, og lå langt foran på det området.
På skolen leste vi franske klassikere som Voltaire og Montesquieu, men også modernister som for eksempel Samuel Beckett. Det franske skolesystemet la ikke opp til at hver enkelt skulle danne seg sin egen oppfatning av disse verkene. De skulle leses på bestemte måter. De var litt som mattestykker hvor det fantes svar som var riktigere enn andre.
Hver gang vi fikk en ny bok, løp derfor folk i klassen til bokhandelen som hadde hyllemeter med hefter i pocketbokstørrelse som forklarte alle klassikerne. Jeg så aldri noen i klassen med en klassiker i hånden som ikke samtidig også holdt den vesle fasitboken som ledsaget den klassikeren. Utenom Corinne. Hun visste hva hun mente.
Å oppdage bøkene til Thomas Mann, Dag Solstad eller Virginia Woolf kan få hjernen til å eksplodere av glede, skriver Erlend Loe. Dette er et udatert bilde av Virginia Woolf.
Foto: AP / NTB
Corinne fikk meg til å tenke på hva skole egentlig var godt for. Og hva intellektuell nysgjerrighet er for noe. Hun hadde klart å beholde nyfikenheten gjennom hele skolegangen, noe som skal godt gjøres i det nokså strikte franske systemet. Og hvis man har klart det så lenge, er sjansen stor for at oppdagertrangen også vil prege voksenlivet.
Det kostet henne ingenting å stille lærerne uortodokse spørsmål som rykket dem ut av deres trygge fasitverden. Men hun hadde altså sluppet unna mye unødvendig støy og i stedet fått lov til å tenke, lese og oppleve.
I dag gjøres dette tusen ganger vanskeligere av dingsen som vi alle går med i lommen og som for noen stjeler opp mot førtifem timer i uken. Jeg bruker mobilen mye selv og skal ikke moralisere, men ofte lurer jeg på hva som forsvinner og hva slags samfunn det vil føre til.
Alle tre var smartere enn de fleste av oss noensinne kommer til å bli, skriver Erlend Loe om Thomas Mann, Dag Solstad og Virginia Woolf. Bildet av Dag Solstad er tatt i 2006.
Foto: Maria Gossé / Adresseavisen
Jeg tenker på menneskehetens utvikling som et evigvarende gruppearbeid. De mange som har levd før oss, har bidratt med tanker, skrifter, byggverk, vitenskap, kunst og mye annet, så har det gjengse vært at nye generasjoner setter seg inn i det som tidligere er gjort, skapt og tenkt, og bygget videre på det. Men hva skjer hvis sirkelen brytes og man ikke lenger går i dybden på det andre har lagt igjen etter seg?
Folk har strevd med det samme til alle tider. Stater har dannet seg og deretter løst seg opp og forsvunnet. Folk har blitt fordrevet. Teknologi har så lenge vi har eksistert dukket gradvis eller plutselig opp og erstattet tidligere metoder. Tanker vi tror er nye, er det sjelden. Folk har vært der før, og mange har nedtegnet refleksjonene sine. Det går an å leve et helt liv uten å skjønne hvilke perler som fins der ute. Det å oppdage bøkene til Thomas Mann, Dag Solstad eller Virginia Woolf kan få hjernen til å eksplodere av glede. Alle tre var smartere enn de fleste av oss noensinne kommer til å bli, og skrev gudbenådet om de største, og minste, aspekter ved å være menneske.
Akira Kurosawa under en filminnspilling i 1990.
Foto: Katsumi Kasahara / AP / NTB
For meg har Kurosawas samuraifilmer lignende effekt. Vakkert. Kondensert. For ikke å nevne Chaplin, en humanist som forkledde politikk og omtanke for de underprivilegerte som humor og takket være det nye filmmediet nådde ut til gammel og ung i omtrent hele verden. Hundre år senere har fortsatt ingen klart å overgå ham.
Før påske slentret jeg innom Oslos mest kaotiske antikvariat. Innehaveren, som bare aksepterer kontanter som betaling, hadde sperret av deler av den vesle butikken fordi det sto to meter høye bokstabler og vaklet. Han spurte om jeg hadde lest Robert Musils «Mannen uten egenskaper». Jeg sa jeg hadde lest et utdrag da jeg studerte. Han smilte overbærende og sa det er ingen vits i å prøve seg på den før man er minst 35-40, og han fikk meg til å kjøpe de to bindene. Det er en fryd å lese. Ikke fordi det er enkelt, men fordi det er krevende. Og helt vanvittig imponerende.
Corinne viser fortsatt vei. Verden er full av skatter. For de som klarer å finne dem.
Hva mener du? Send inn din tekst til debatt@adresseavisen.no eller delta i debatten i kommentarfeltet nederst – og husk fullt navn!"
8_25_04_2025,Støre og Stoltenberg møter Trump – Blir det bare Ukraina?,Tove Bjørgaas,https://gfx.nrk.no/tFh45kWBMBQg2d58ofotLgRDzi_FAE_hn7A7Pc-XQiJw.jpg,2025-04-24 12:16:17,https://www.nrk.no/urix/store-og-stoltenberg-moter-trump-_-blir-det-bare-ukraina_-1.17391639,Politics,"Klokka 18 i kveld ønsker Donald Trump statsminister Jonas Gahr Støre (Ap) og finansminister Jens Stoltenberg (Ap) velkommen til lunsj i det hvite hus.
De to gjestene kommer for å fremme Norges interesser.
De ønsker lettelser i tollen USA har ilagt oss. For å forsøke å få til det, vil de skryte av oljefondet vårt som investerer i amerikanske selskaper. De vil snakke om norske bedrifter som skaper arbeidsplasser i USA. Og de vil invitere Trump til Norge.
Kanskje vil en journalist spørre om Trump synes han fortjener Nobels fredspris?
Kanskje vil Trump si at det er opp til norske politikere å bestemme?
Stoltenberg (til venstre) og Støre med alvorlig mine i München etter at USAs visepresident J.D. Vance hadde refset Europa. Torsdag møter duoen Trump. Foto: Javad Parsa / NTB
Farlig fredsplan
Trumps fredsplan for Ukraina er imidlertid slett ikke noe landet som tildeler fredsprisen kan støtte.
– Vi kommer til å gjenta det som er den norske posisjonen: Hele verden blir mer utrygg dersom president Putin får det som han vil, sa Jens Stoltenberg til NRK i går.
Men noen timer senere sa Trump at USA tror de har en avtale med Russland. Men at det er vanskeligere å håndtere Zelenskyj.
I natt har det igjen vært massive bombeangrep i både Kyiv og Kharkiv.
Les også Over 200 droner og missiler mot Ukraina: – Én eksplosjon etter en annen
USAs forslag til fredsplan gir Ukraina lite og Russland mye:
Ukraina må gi opp Krim, som Russland annekterte i 2014 og kan ikke bli medlem av Nato.
Og verten i Det hvite hus skrev i går på Truth Social at Ukraina må skjerpe seg om de i det hele tatt skal beholde landet sitt.
Les også Ekspertar oppmodar Støre og Stoltenberg til å vere taktisk smarte
Alt dette kan bli krevende for de norske gjestene. Ukraina vil trolig få mye oppmerksomhet fra journalistene som er til stede.
Donald Trump forbinder dessuten tidligere Nato-sjef Jens Stoltenberg med Ukraina-krigen.
Hvor mye kritikk våger han og Jonas Gahr Støre å rette mot presidentens trusler mot Ukraina?
Et solid håndtrykk mellom Stoltenberg og Trump på Nato-toppmøtet i London i 2019. Da var Stoltenberg Natos generalsekretær og Trump hadde sin første presidentperiode. Foto: Heiko Junge / NTB
Trump er sin egen pressesjef
Det er viktig for Norge å ha sikret seg et møte med USAs president så tidlig i denne dramatiske tida.
Men det er også et sjansespill.
For ingen vet helt hva som vil skje når Trump, Støre, Stoltenberg og et 40-talls journalister møtes i Det ovale kontor.
Donald Trump har satt sitt preg på Det ovale kontor, blant annet med forgylte pyntegjenstander som kan minne om rokokkostil. Foto: BRENDAN SMIALOWSKI / AFP / NTB
Der er det ingen pressesjef. Trump bestemmer selv hvem som får stille spørsmål. Oftest blir slike pressemøter uforutsigbare. Gjestene gjør kanskje lurt i å sitte ganske stille og ikke svare på alt som kommer fra USAs president.
Fan av Norge
Erna Solberg var, i 2018, den siste norske statsministeren som var i et slikt møte med Trump.
Tydelig kommunikasjon, konkrete eksempler og økonomiske argumenter som treffer norske interesser, var rådene hun gav i E24.
Trump har skrytt av Norge flere ganger siden han ble president. Blant annet av utdanningssystemet vårt. Kanskje er det lurt å minne ham på hva som er bra med Norge.
Ingen vanlig tid
30. april har Trump vært president i 100 dager.
Det føles som 1000.
I et heseblesende tempo har han endret USA så mye at de færreste klarer å henge med.
Offentlig ansatte er blitt oppsagt, innvandrere blir deportert, søksmålene hagler og administrasjonen har allerede unnlatt å respektere flere dommer som krever at de endrer politikk.
Juseksperter kaller det som skjer et forsøk på et autoritært gjennombrudd, der presidenten tillater seg mer og mer.
I tillegg er både USA og flere andre land nær resesjon på grunn av Trumps nye handelsregime.
Det er slett ikke normale tider i Washington. Det endrer også forutsetningene for besøket i dag. Men det er alltid viktig å snakke sammen.
Norske besøk i Det hvite hus handler selvsagt om å bli sett og hørt.
Men vil Norge også våge å si ifra?
Interessert i utenriks? Hør utenriksredaksjonens podkast:"
9_25_04_2025,Alt du må vite før Trump-møtet,Jørn E. Kaalstad,https://akamai.vgc.no/v2/images/076e46b8-01e2-4cba-9777-68f8f04264eb?format=auto&w=1080&s=b5357dfaf7623b0534f775f918e78e5fc3e384e5,2025-04-24 12:09:02,https://www.vg.no/nyheter/i/8qAO21/statsminister-jonas-gahr-stoeres-moete-med-donald-trump-i-det-hvite-hus-dette-maa-du-vite,Politics,"Det knytter seg stor spenning til hva som vil skje når Jonas Gahr Støre og Jens Stoltenberg møter USAs president Donald Trump i Det hvite hus i dag.
Mye ligger i potten når Norges statsminister møter USAs president. Trump er uberegnelig og følelsesstyrt og mye kan gå galt under samtalene, men møtet kan også til bidra til å styrke Norges forhold til verdens mektigste land i en urolig tid.
Her får du svar på de mest sentrale spørsmålene før møtet:
1 Når skal de møtes?
De skal møtes i Det hvite hus i Washington klokken 18.00 i dag, torsdag. VG er på plass i Det hvite hus og du kan følge med på alt som skjer, her på VG.
2 Hva er opplegget for samtalene?
Opplegget for samtalene inkluderer først en lunsj, etterfulgt av samtaler i Det ovale kontor i Det hvite hus. Temaene som skal diskuteres er sikkerhetspolitikk, situasjonen i Ukraina, handel og Norges strategiske betydning for USA.
3 Hvorfor er Norge invitert til møtet?
Norge er invitert fordi USA ser på Norge som en viktig samarbeidspartner, spesielt innen sikkerhetspolitikk og handel. Norges geografiske beliggenhet nær Russland og Norges bidrag til amerikanske arbeidsplasser og økonomi er også viktige faktorer.
4 Har Støre møtt Trump før?
Nei, det er første gang Støre møter Trump ansikt til ansikt, men de har snakket sammen på telefon. I forrige måned avslørte Støre detaljer fra samtalen.
– Vet du hva han sa? Nå skal jeg «oute» ham. Han sa at «Norway is a great country and the prime minister is a great guy», sa Støre og lo.
5 Hvem skal være til stede på møtet?
Statsminister Jonas Gahr Støre og finansminister Jens Stoltenberg skal møte president Donald Trump og visepresident JD Vance i Det hvite hus.
Norske statsministre i Det hvite hus
Allerede under andre verdenskrig, 13. mai 1942, besøkte Johan Nygaardsvold president Franklin D. Roosevelt. Siden den gang har en rekke norske regjeringssjefer vært på besøk hos USAs øverste leder.
Einar Gerhardsen møtte Harry Truman 28. mai 1951, og Oscar Torp fulgte opp med besøk til Truman 24. september 1952 og til Dwight D. Eisenhower 24. november 1954.
Gerhardsen var tilbake i Det hvite hus 14. mai 1958, denne gangen hos Eisenhower, og igjen 9. mai 1962, da han møtte John F. Kennedy.
På 1970- og 80-tallet fortsatte tradisjonen: Odvar Nordli besøkte Jimmy Carter 7. desember 1979, mens Kåre Willoch møtte Ronald Reagan 20. februar 1983.
Gro Harlem Brundtland hadde flere møter, blant annet med Reagan 29. april 1987, George H.W. Bush 3. mai 1989 og 5. juni 1992, samt Bill Clinton 17. mai 1994.
Jan P. Syse var også innom hos George Bush senior 23. februar 1990.
Kjell Magne Bondevik besøkte Bill Clinton 15. oktober 1999, og hadde to møter med George W. Bush, 5. desember 2001 og 16. mai 2003.
I nyere tid har Jens Stoltenberg vært på besøk hos Barack Obama 20. oktober 2011. Erna Solberg møtte Obama både 31. mars og 13. mai 2016, og besøkte Donald Trump 10. januar 2018.
Jonas Gahr Støre hadde et uformelt møte med Joe Biden 27. januar 2022, som varte i 20 minutter.
Denne listen er laget ved hjelp av AI-verktøy fra OpenAI, og kvalitetssikret av VGs journalister.
Vis mer
6 Hvorfor er Jens Stoltenberg med?
Finansminister Jens Stoltenberg er med fordi han har et godt forhold til Trump fra sin tid som generalsekretær i NATO. Som finansminister har han også fagkompetanse som kan være nyttig i diskusjoner om handel og økonomi. Stoltenberg skal delta i de bilaterale samtalene. Han skal i tillegg delta på et G20-møte og Det internasjonale pengefondet (IMF).
7 Hva skal de snakke om?
Møtet vil blant annet handle om den sikkerhetspolitiske situasjonen, Nato og krigen i Ukraina, samt handel og næringsliv.
– Norge og USA samarbeider på en rekke områder, og USA er en viktig handelspartner for Norge. Jeg ser frem til å snakke om områder der vi kan samarbeide enda tettere fremover, sier Støre før møtet.
8 Hva skal de ikke snakke om?
Det er ikke planlagt å forhandle om tollsatser under møtet, selv om temaet vil bli diskutert. Grønland er heller ikke et hovedtema, men Støre har sagt at han vil støtte Danmarks syn hvis det blir nødvendig.
9 Hvor viktig er dette møtet?
Møtet er svært viktig fordi det gir Norge en mulighet til å styrke forholdet til USA, som er Norges viktigste allierte. Det er også en sjanse til å påvirke amerikansk politikk som kan ha stor betydning for Norge.
Støre vil minne Trump om hva Norge kan tilby USA. Blant poengene er Norges rolle i amerikansk sikkerhetsarkitektur.
10 Hva kan gå galt?
Trump er kjent for å være uforutsigbar. Hvis samtalene ikke går som planlagt, kan det føre til misforståelser eller svekket samarbeid. Det er også usikkert hva JD Vance vi si eller kommentere på under møtet.
Det er mange betente spørsmål som kan dukke opp når år de to møtes. Dette sier Støre selv:
– Alle som har sett møtene Trump har holdt, har sett at disse møtene former seg underveis. Vi må være forberedt på at møtet vil skje på den måten han ønsker seg.
11 Hva er skrekkscenarioet?
Vi får håpe at møtet ikke utarter til å bli noe lignende det som skjedde med Ukrainas president Volodymyr Zelenskyj som møtte Trump og Vance i slutten av februar:
12 Hva kan Norge tjene på møtet?
Norge kan tjene på møtet ved å styrke samarbeidet med USA innen sikkerhet og handel. Det kan også bidra til å redusere tollsatser på norske varer og fremme norske interesser i amerikansk politikk."
10_25_04_2025,Når høyresiden må reddes av staten,Remi Sølvberg,https://www.dagsavisen.no/resizer/v2/E4XS6WNE2RDO5BTPGOVIRPULWA.JPG?smart=true&auth=3e47c029433aaa2eff5299a63fcb69c86e4e60155d6946b81872626dfbdeb3bd&width=1200&height=630,2025-04-24 11:54:31,https://www.dagsavisen.no/debatt/2025/04/24/nar-hoyresiden-ma-reddes-av-staten,Politics,"Høyresiden har i tiår messet om markedets fortreffelighet. Om konkurranse, valgfrihet og en «slankere stat».
De har privatisert, liberalisert og konkurranseutsatt, med én underliggende påstand: At markedet løser det meste – bedre og billigere.
Men virkeligheten har vært en annen. For når krisene rammer – når markedet svikter – er det staten som må rydde opp. Gang på gang.
Under pandemien
sto vi uten smittevernutstyr
. Markedet hadde levert «effektivitet» i form av tomme lagre og null beredskap. Det var Høyres system – basert på just-in-time og minimal stat – som kollapset.
Og hvem måtte inn og fikse det? Jo, staten.
Erna Solbergs regjering
opprettet statlige lagre, overtok innkjøpene og styrte distribusjonen
. Plutselig var det fellesskapet som gjaldt igjen.
Det er først når katastrofen rammer at høyresiden erkjenner realitetene.
Så kom strømkrisen. Høyresiden har i årevis vært markedstroens mest lojale disipler, og har ivret for utbygging av et kommersielt kraftmarked. Resultatet? Prissjokk, eksport i blinde og energifattigdom.
Da snudde Høyre og Frp – og støttet strømstøtte, eksportregulering og til og med prisinngrep. De som trodde på markedet måtte igjen søke hjelp hos staten.
Og i jordbruket? Her har både Høyre og Frp i tiår krevd kutt i subsidier og tollvern. Likevel valgte de – i hele sin regjeringsperiode –
å opprettholde systemet
de selv hadde kritisert.
Hvorfor? Fordi realiteten er at markedet ikke kan sikre norsk matproduksjon i et land med fjell, fjorder og lange vintre. Det måtte staten til for å holde det i live.
Det er en gjennomgående tendens: Når høyresiden får styre etter eget hode, skjæres det ned, overlates til markedet og svekkes.
Og når det hele vakler – da ropes det på staten. På fellesskapet. På oss.
Dette er ikke politikk basert på ansvarlighet. Det er ideologisk gambling – med beredskap, forsyning og velferd som innsats.
Og det er først når katastrofen rammer at høyresiden erkjenner realitetene.
Rødt har sagt det lenge: Noen ting er for viktige til å overlates til markedet. Strøm, mat, helse, teknologi, beredskap.
Det handler om nasjonal kontroll og kollektiv trygghet. Det handler om å ha et samfunn som fungerer – ikke bare for de som har råd, men for alle.
Mens Høyre og Frp svinger som et siv i vinden, står Rødt fast: Vi trenger en sterk stat. Vi trenger politisk styring av krafta, av matforsyningen, av industrien. Ikke for å være ideologiske, men for å være realistiske.
Og kanskje er det det mest ironiske av alt: At den politikken høyresiden nå tvinges til å føre, er den Rødt har stått for hele tiden.
Les også:
Ekspert Kalle Moene: Dette må du vite om Donald Trumps tollsatser
Les også:
Eksperten advarer: Ikke gå i denne kredittkort-fella
(+)
Les også:
Dette får etterlatte av din pensjon når du dør
(+)"
11_25_04_2025,Sikkerhet og klima,Tore Andøl,https://premium.vgc.no/v2/images/9cd2a6e1-6a14-4cb6-9f2f-ca8c741ee25f?fit=crop&format=auto&h=1267&w=1900&s=f9393814d4c26426372e792ee188e21420ebf639,2025-04-24 11:13:51,https://www.aftenbladet.no/meninger/debatt/i/Oo765O/sikkerhet-og-klima,Politics,"DEBATT: Nysnøs Siri Kalvig skriver i Aftenbladet 17 april om klima, sikkerhet og hvordan hun mener klimateknologisk innovasjon «styrker Europas selvstendighet». Så langt har det grønne skiftet i Europa vært en katastrofe for selvstendighet og robusthet.
Debatt
Dette er et debattinnlegg. Innlegget er skrevet av en ekstern bidragsyter, og kvalitetskontrollert av Aftenbladets debattavdeling. Meninger og analyser er skribentens egne.
Man har gjennom grønn politikk bygget ned kull- og kjernekraft, redusert olje- og gassaktiviteten og gjort seg mer avhengig av fossil- og annen energiimport. Prisene har økt og industrien flykter. Krigen er en delårsak, og beviser langt på vei at Kalvig tar feil. Hadde man nå hatt kullkraftverk, kjernekraft og nok olje og gass, hadde Russland vært et mindre problem i denne aksen. Nå finansierer Russland krigen med fortsatt betydelig gassalg.
Hvis det er riktig at klimaendringer er en multiplikator som forsterker sårbarhet, burde vel dette isolert sett være en fordel for Norge og Europa versus Russland og Kina. Vi er jo mye rikere enn dem og vår evne til å håndtere klimaendringer, og samtidig gjøre andre ting, burde gi oss fortrinn. Rent kynisk, jo tøffere klima, jo bedre relativt sett for Europa – sikkerhetsmessig.
Konklusjonen brister raskt
Denne konklusjonen brister imidlertid umiddelbart hvis man innfører massiv grønn energipolitikk, slik store deler av Stortinget nå synes å styre mot, gjennom sine utopiske klimamål. Hvis de prøver, sammen med EU, å nå klimamålene innen 2035-40-50, vil det rasere de statlige økonomiene, øke energiprisene ytterligere og utløse masseflukt/-død i industrien. Fossil-andelen vil trolig fortsatt være høy i 2050, men uten betydelig egenproduksjon øker sårbarheten.
Bruker man spillteori, kan man godt se for seg at Kina og Russland fronter tøffe klimamål. Som det så lønner seg å bryte, rent sikkerhets-strategisk. Veksten i bruk av kull er massiv i Kina og India, og den ser ikke ut til å stoppe. Hvis Kalvig tror Kina, Russland eller USA vil øke sin grønne satsing for å bli mer militært slagkraftige, tar hun grundig feil.
Grønt skifte jevnstilles ofte med økt grad av elektrifisering. Det er også problematisk, rent sikkerhetspolitisk. Et forsvar basert på elektriske biler, tanks og fly er en skremmende tanke. Og et samfunn som går i stå ved å bombe fem–ti sentrale transformatorstasjoner, eller ved å kutte noen kabler, er blottet for motstandskraft.
Et sunnhetstegn
Kalvig er bekymret for tilgang på risikokapital. Etter mitt syn er det et sunnhetstegn at kapitalmarkedene omsider begynner å skjønne at de fleste teknologier man p.t. kan putte penger i, kaster dårlig av seg. Jo da, onshore vind og sol, kan til dels nå forsvares bedriftsøkonomisk, prosjekt for prosjekt. Men det er kun fordi investorene ikke trenger bidra med balansekraft og systemkostnadene når det ikke blåser eller sola ikke skinner. Studier viser at disse kan øke totalkostnadene pr. KWH med 5–30 gangeren, som langt fra er bærekraftig. Denne kostnaden havner hos sluttbruker, gjennom nettleie, økt pris og lavere regularitet. Statnett kom tidligere denne måneden med skremmende historiske tall som gir en forsmak på hva strømkundene har i vente.
Behovet for opprustning vil legge press på viktige verdikjeder og konkurrere med energiproduksjon både på naturressurser, produksjonsanlegg, folk og finanskapital. Vindkraft krever nå 10–20 ganger mer stål pr. KWH sluttbrukerenergi enn olje og gass. Dermed vil og bør olje og gass vinne, når opprustning skaper flaskehalser for bl.a. råvaretilgang.
Mangel på billig energi større problem
Kalvig nevner EUs uttalte mål om strategisk autonomi, dvs. økt lokal produksjon. En slik politikk må nødvendigvis gå ut over produktiviteten (samme effekt som handelskrig), altså lavere output pr. enhet innsatsfaktor. Dette forsterker flaskehalspoenget ovenfor – gitt opprustning, må resten av kapasiteten i samfunnet (Europa) brukes på de billigste energikildene.
Jeg er dog for innovasjon innen forskning og utvikling av nye løsninger som engang kan konkurrere med billig fossil energi, men vi kan ikke kutte ut olje og gass før disse teknologiene er på plass, slik noen stater nå gjør (f.eks. Tyskland, Storbritannia, California). Heldigvis viser de fleste IPCC-scenarioer at konsekvensene av klimaendringene er moderate. Vi har tid.
Mangel på nok billig energi vil være et langt større problem. For hva er det som kjennetegner verdens aller fattigste i dag? Manglende tilgang på billig energi, fortrinnsvis olje og gass. Bildet er selvsagt mer sammensatt, men med nok energi, ville flere av de andre årsakene blitt dempet eller forsvunnet/overvunnet. Og disse landene ville håndtert klimaendringene bedre.
Mer om alt dette kan leses gratis i denne boken.
Les også
Klimateknologi ikke bare et klimatiltak, men også en strategisk sikkerhetsinvestering
17. april
Publisert:"
12_25_04_2025,"Unge meninger: Sensurere «Snehvit», virkelig? Det er et eventyr – det trenger ikke være korrekt på alle områder!",Journalist,https://akamai.vgc.no/v2/images/7ae23dca-bca7-4638-a743-7650e25ae30a?format=auto&w=1080&s=80ef363c62f97e4a113fc86f2b0a5c15f658bbf5,2025-04-24 10:47:59,https://www.vg.no/nyheter/i/73A70w/sensurering-av-disney-filmer-og-klassikere,Entertainment,"For 15 minutter siden
Lytt til saken • 3 minutter
Avspilling har en varighet på 3 minutter.
1x
Samfunnet vårt prøver så hardt å gjøre alle fornøyde at det har mistet helt kontrollen.
Klassikere blir sensurert, omskrevet og endret.
Ikke fordi de faktisk skader noen, men fordi vi har blitt så overdrevent følsomme.
Ta Disney som eksempel. Den nye live-action-versjonen av « Snehvit » er blitt et kaos.
Skuespilleren Rachel Zegler kalte originalen «sexistisk» og ønsket en versjon uten prins.
Når ble det problematisk at en eventyrprinsesse blir reddet?
Det er et eventyr – ikke en feministisk pamflett.
I tillegg er de syv dvergene byttet ut med «magiske skapninger» for å unngå stereotypier.
Men i forsøket på å rydde opp, mister man alt som gjorde fortellingen magisk.
Nå skal så mye handle om inkludering, rasisme og politisk korrekthet – selv når det overhodet ikke hører hjemme.
Snehvit skal plutselig ikke være hvit. Ariel skal ikke ligne på originalen. De syv dvergene må bort fordi det kan støte noen.
Roald Dahls barnebøker, hvor ord som «tjukk» og «stygg» blir også fjernet for å unngå å støte noen.
Selvfølgelig er det bra med representasjon, men det betyr ikke at vi må endre på allerede etablerte karakterer som mange barn har hatt et sterkt emosjonelt forhold til.
Er det greit å «modernisere» eventyr når man lager dem på nytt?
aJa, det er jo helt i ordenbNei, det er en form for sensurcKommer an på
Det handler ikke om hudfarge, det handler om kontinuitet og respekt for historiefortelling.
Det er selvsagt viktig å gi rom for flere stemmer og perspektiver. Men det betyr ikke at vi skal rive ned alt som eksisterte før.
Når klassikere sensureres, karakterer endres og historiene skrives om for å passe en ny agenda, så visker vi ut mer enn bare ord vi visker ut en del av hvem vi var.
Dette handler ikke om å være imot mangfold, det handler om å bevare det ekte og originale.
Historier som har rørt millioner, skal ikke knebles fordi de ikke passer dagens krav om «perfekt representasjon».
I stedet for å slette fortiden, burde vi heller lære av den – og skape nytt ved siden av, ikke i stedet for.
Disse historiene har formet generasjoner – ikke med hat, men med fantasi, drømmer og magi.
Vi vokste opp med prinsesser, hekser og helter, og vi trengte ikke se hudfarge for å tro på eventyret.
Barn så håp, ikke politikk.
Er du uenig med en historie? Lag din egen. Men slutt å tukle med det som allerede finnes. Ikke alt må tilpasses alle hele tiden.
Noen ganger må vi bare akseptere å stå utenfor – og la historiene være det de er: et produkt av sin tid, sin fantasi og sin kraft.
Dette er en kronikk. Kronikken gir uttrykk for skribentens holdning. Du kan sende inn kronikker og debattinnlegg til debatt@vg.no. Unge meninger-prosjektet er finansiert med støtte av Stiftelsen Tinius. Les mer.
Publisert: 24.04.25 kl. 12:47Oppdatert: 24.04.25 kl. 12:47
Relaterte emner
Snehvit
Rachel Zegler
Unge meninger
Informasjon om AI i VG-artikler
Logg inn for å lese og kommentere - helt gratis!
Logg inn for å lese kommentarer"
13_25_04_2025,Det er et eventyr – ikke en feministisk pamflett,Ilyayda Azis Shefedun,https://www.dagsavisen.no/resizer/v2/U67HDZRYB5A2VKYCAYIPDO56NA.jpg?smart=true&auth=c0748b1c01635a61dd7c88d3de14f452fccf2788b6ff00e43772f55917109b50&width=1200&height=630,2025-04-24 09:55:25,https://www.dagsavisen.no/debatt/2025/04/24/det-er-et-eventyr-ikke-en-feministisk-pamflett,Entertainment,"Samfunnet vårt prøver så hardt å gjøre alle fornøyde at det har mistet helt kontrollen.
Vi maler over historiene som formet oss. Klassikere blir sensurert, omskrevet og endret.
Ilyayda Azis Shefedun.
(Privat)
Ikke fordi de faktisk skader noen, men fordi vi har blitt så overdrevent følsomme at vi ikke klarer å skille mellom ekte diskriminering og fiktive fortellinger fra en annen tid.
Ta Disney som eksempel. Den nye live-action-versjonen av
Snehvit
er blitt et kaos.
Skuespilleren Rachel Zegler har kalt originalen
«ekstremt utdatert»
og vil ha
en versjon uten prins
.
Når ble det problematisk at en eventyrprinsesse blir reddet? Det er et eventyr – ikke en feministisk pamflett.
I tillegg er de syv dvergene byttet ut med
«magiske skapninger»
for å unngå stereotypier. Men i forsøket på å rydde opp, mister man alt som gjorde fortellingen magisk.
Ikke alt trenger å presses inn i dagens ideologiske rammer.
Nå skal alt handle om inkludering, rasisme og politisk korrekthet, selv når det overhodet ikke hører hjemme.
Snehvit skal plutselig ikke være hvit.
Ariel skal ikke ligne på originalen
. De syv dvergene må bort fordi det kan støte noen.
I Roald Dahls barnebøker blir ord som
«tjukk» og «stygg»
også fjernet for å unngå å støte noen.
Hva er neste steg? Skal vi begynne å omskrive verdenshistorien også?
Selvfølgelig er det bra med representasjon, men det betyr ikke at vi må endre på allerede etablerte karakterer som mange barn har hatt et sterkt emosjonelt forhold til.
Det handler ikke om rase, det handler om kontinuitet og respekt for historiefortelling.
Det er selvsagt viktig å gi rom for flere stemmer og perspektiver. Men det betyr ikke at vi skal rive ned alt som eksisterte før.
Når klassikere sensureres, karakterer endres og historiene skrives om for å passe en ny agenda, så visker vi ut mer enn bare ord. Vi visker ut en del av hvem vi var.
Dette handler ikke om å være imot mangfold, det handler om å bevare det ekte og originale. Historier som har rørt millioner, skal ikke knebles fordi de ikke passer dagens krav om «perfekt representasjon».
I stedet for å slette fortiden, burde vi heller lære av den – og skape nytt
ved siden av
, ikke
i stedet for
.
Hvis vi så lett kan endre på eventyr og klassikere, hva er neste steg? Skal vi begynne å omskrive verdenshistorien også?
Skal vi late som om den franske revolusjonen aldri var voldelig, at Hitler ikke prøvde å utrydde millioner, eller at homofili alltid har vært feiret med regnbueflagg?
La historiene være det de er: et produkt av sin tid, sin fantasi og sin kraft.
Hvor går egentlig grensen, og når slutter vi å forholde oss til virkeligheten?
Disse historiene har formet generasjoner – ikke med hat, men med fantasi, drømmer og magi. Vi vokste opp med prinsesser, hekser og helter, og vi trengte ikke se hudfarge for å tro på eventyret. Barn så håp, ikke politikk.
Er du uenig med en historie? Lag din egen. Men slutt å tukle med det som allerede finnes. Ikke alt må tilpasses alle hele tiden.
Noen ganger må vi bare akseptere å stå utenfor – og la historiene være det de er: et produkt av sin tid, sin fantasi og sin kraft.
Verden trenger ikke flere omskrevne klassikere. Den trenger mer forståelse – og mot til å la ting være i fred.
Les også:
Sanne har over 30 pleiere hver uke: – Familien tør ikke forlate huset
(+)
Les også:
– Folk tror du er hjerneskadd når du er litt annerledes i ansiktet
Les også:
– Vi har vært fiskere så lenge jeg vet, i alle fall mer enn hundre år
(+)"
14_25_04_2025,Skal pensjonistparet bære sin nye sofa inn på bussen?,Harald Minge,https://premium.vgc.no/v2/images/e978dd75-4a31-4416-aba9-fb95840e9481?fit=crop&format=auto&h=1267&w=1900&s=708c9098f2b9a12da3dd9c974e63f24828f03ecc,2025-04-24 09:21:18,https://www.aftenbladet.no/meninger/debatt/i/3M3q8e/skal-pensjonistparet-baere-sin-nye-sofa-inn-paa-bussen,Politics,"KRONIKK: Hvis du stiller på legevakten med brukket fot eller skal kjøpe Ikea-sofa, kan det være greit med bil!
Debatt
Dette er et debattinnlegg. Innlegget er skrevet av en ekstern bidragsyter, og kvalitetskontrollert av Aftenbladets debattavdeling. Meninger og analyser er skribentens egne.
For et drøyt år siden ble det bråk da Statsforvalteren i Rogaland i sin innsigelse krevde et helt uholdbart lavt antall parkeringsplasser for ny legevakt i Stavanger. Heldigvis ble det gjort retrett. Nå er det en ny sak som står for tur hvor parkeringsdekningen skal begrenses, nemlig i forbindelse med den nye Ikea-tomten! Igjen er det helt urealistiske krav som kommer fra Statsforvalteren.
Færrest P-plasser i Norge
Varehuset Ikea ønsker altså å bygge nytt på Forus og har bedt om beskjedne 590 parkeringsplasser. De gjeldende parkeringsbestemmelsene tilsier imidlertid kun 183 plasser. Kompromisset etter den famøse Forus-planen (IKDP) betyr en norm 0.5 p-plasser per 100 kvadratmeter BRA for alle næringsbygg. Ikea ønsker dispensasjon, men vil holde seg langt under parkeringsdekningen varehusene har i de andre storbyene i Norge. Ikea Bergen har ca. 900 plasser, Trondheim omtrent det samme, mens i Kristiansand disponerer varehuset 1540 plasser. Men sine 590 plasser blir Forus varehuset i Norge med færrest parkeringsplasser.
Det er selvsagt ikke godt nok for Statsforvalteren. Da vertskommunen Stavanger nylig tok en avsjekk til blant andre Statsforvalteren for å sondere parkeringsmulighetene, lød tilsvaret slik: «Området har god tilknytning til bussveien og sykkelstamveien, og forholdene ligger derfor godt til rette for at transporten kan skje med kollektivtransport og sykkel. En dispensasjon i saken vil også kunne gi uheldige føringer for lignende saker på Forus».
Det er vel omtrent her den berømte paragraf 0 bør tre inn: Det er lov å bruke sunn fornuft.
Med sofa på Randaberg-bussen
Det er fristende å utfordre statsforvalter Bent Høie på hvordan i alle dager en småbarnsfamilie på Storhaug skal få stablet en pax-garderobe på bysykkelen og sette kursen hjemover på den nye sykkelstamveien. Eller på hvordan pensjonistekteparet fra Randaberg skal bære den nye sofaen ut til nærmeste bussholdeplass og buksere den inn på bussen, muligens med et busskifte i Stavanger sentrum. Verken for kundene eller Ikea er dette bærekraftig. Kundene vil i stedet foretrekke netthandel med klart negative utslippskonsekvenser og ikke minst tap av lokale arbeidsplasser.
Forusplanen, eller den såkalte IKDP Forus, har som kjent vært en oppvisning i dårlig planarbeid. Til slutt ble den landet etter protester fra næringslivet, men heldigvis med bedre resultat enn det som var utgangspunktet. De parkeringsnormene som ble vedtatt til slutt, har vi i Næringsforeningen advart mot lenge. Skal man handle møbler, interiør og annet, så er bilen transportmåten. Skal vi ha denne type handel på Forus så kreves det parkering. Og er det noen som trenger unntak fra parkeringsnormene, så er det selvsagt Ikea.
Øvrige konsekvenser av de nye parkeringsbestemmelsene for bedriftene på Forus er at flere kan la være å etablere seg, eller at bedrifter utsetter oppgraderinger og ombygginger fordi det går hardt ut over parkeringsdekningen. Lav parkeringsdekning for kontorer langs bussveiaksen kan forstås, men problemet er at man later som om det er bussvei over alt. Hvis et stort selskap ønsker å bygge nytt eller rehabilitere, vil et moderne areal- og energieffektivt bygg utløse så få parkeringsplasser at det knapt vil være tilgjengelige plasser – etter at gjesteparkering er trukket fra.
I den virkelige verden
Tilbake til Ikea-saken. Når Statsforvalteren og andre offentlige myndigheter legger opp til en politikk som oppleves som aksjonistisk og fremmer en alternativ virkelighet som ikke kan fungere i den virkelige verden, er veien kort til manglende respekt for Statsforvalterens faglige integritet. I ytterste konsekvens kan det bidra til myndighetsforakt og i neste omgang gjøre at velbegrunnede og viktige innsigelser blir idiotforklart og motarbeidet. At Statsforvalteren nylig bestemte seg for å si nei til all leting etter olje og gass på sokkelen i sin høringsuttalelse til regjeringen, og dermed legge seg på linjen til den ytterste venstrefløyen i norsk politikk, er et annet eksempel.
Vi trenger Statsforvalteren med sin regionale tilstedeværelse og forståelse – nettopp for å kunne tillate at våre demokratisk valgte lokalpolitikere får anledning til å bruke sunn fornuft uten en statlig og stivbeint innblanding. Men stadig oftere oppleves ikke Statsforvalteren i Rogaland som en konstruktiv og tilstedeværende myndighet.
Alle forstår at det ikke er realistisk å bygge et Ikea-varehus med under 25 prosent av den parkeringsdekningen de har i andre norske byer. Ville noen hos Statsforvalteren satset sparepengene sine på et slikt prosjekt, eller vil de helst at Ikea ikke får mulighet til å utvikle seg på samme måte i vår storby som andre steder? Er fysisk varehandel uønsket?
Fra Ikea er budskapet enkelt: «Føringene for parkering i IKDP-Forus er ikke forenlige med behovene til en større handelsaktør som Ikea som også skal dekke et regionalt/landsdekkende behov». Punktum."
15_25_04_2025,Ulstein med stikk til Ap: – Familien må for ofte vike for arbeidslinjen,Mathea Hallingstad Laugen,https://gfx.nrk.no/kKDaFrRpOi6f7GiF5F4-NACe5bWLetQq_G57Temn45bg,2025-04-24 09:02:53,https://www.nrk.no/norge/ulstein-med-stikk-til-regjeringen_-_-apner-dorene-for-sorteringssamfunn-1.17392114,Politics,"KrF-leder Dag Inge Ulstein åpner nå partiets landsmøte med ledertalen – knappe tre måneder etter han ble offisielt valgt som partileder.
Et tema som har vekket intern strid i KrF er foreldrepermisjonen. Skal man opprettholde inndelte kvoter slik som i dag - eller skal foreldrene få velge fritt hvordan de bruker ukene sine?
– Familienes betydning og behov er ikke på radaren til regjeringen. Det som er bra for familien må altfor ofte vike for det som er bra for arbeidslinjen.
– For eksempel den statlige detaljstyringen av foreldrepermisjonen. Det er ikke vår linje. KRF vil gi familiene mer frihet, mer tillit og vi vil fjerne den fullstendig rigide tredelingen av permisjonen.
KrF-leder Dag Inge Ulstein taler til landsmøtet. Foto: Paul S. Amundsen / NRK
Et av KrFs hjertesaker er familien, og Ulstein kommer fra talerstolen med enda et stikk til Arbeiderpartiet:
– I Arbeiderpartiets program er det heller ikke et eneste ord – om utfordring med synkende fødselsrater, og å legge til rette for at folk kan få flere barn. Ikke et ord.
Åpner for sorteringssamfunn
På talerstolen kritiserer han regjeringens abortpolitikk, som han mener «åpner dørene på vidt gap for enda mer sortering».
I desember ble det vedtatt en utvidelse av dagens selvbestemte abortgrense fra 12 til 18 uker. Den nye abortloven trer i kraft fra juni.
– Da KrF for 15 år siden advarte mot et sorteringssamfunn, ble vi beskyldt for skremselsretorikk. Men det som en gang ble kalt et skremselsbilde, er nå virkelighet: i dag blir over 90 prosent av barn som får påvist Downs syndrom nettopp sortert bort.
Politikken har sviktet elevene
Ulstein sier også at det trengs et krafttak for kvalitet i skolen. Norske elevers ferdigheter i norsk, matte og naturfag har stupt til et nordisk bunnivå, sier han.
– Her har politikken sviktet, mener Ulstein.
– Høyresiden roper på mer disiplin – ja takk, sier vi i KrF. Vi gir oss ikke før det er ro i klasserommet. Venstresiden snakker om mer praktisk undervisning – ja takk, sier vi. Alle barn må møtes med respekt for de evnene de har. Men KrFs inngang er klar: Forskjellen på en god skole, og en dårlig skole er læreren.
Nei til «splittende» EU-debatt
Partileder Ulstein beskriver tiden vi lever i som «alvorlig».
– Vi må fremskynde Langtidsplanen for Forsvaret. Vi må forenkle de militære anskaffelsesprosessene. Vi må øve mer, fylle lagrene og vi må trappe opp våpenproduksjonen i Norge.
Han peker på Nato som «bærebjelken» i norsk sikkerhetspolitikk, og mener ikke tiden er inne for å se til EU.
– I en tid som krever samling, trygghet og tydelighet, er ikke en ny splittende EU-debatt det landet vårt trenger.
KrF-ere fra hele Norge er samlet i Bergen for landsmøte. Foto: Paul S. Amundsen / NTB
Skal over sperregrensa
Fra talerstolen har Ulstein et tydelig budskap:
– Vi skal over sperregrensa! For vi skal bidra til et nytt flertall og en ny regjering.
På NRKs meningsmåling i april fikk KrF 3,2 prosent oppslutning. Dette plasserte dem under sperregrensen i Norge på 4 prosent.
– Du vet, for bergensere er Bergen ikke bare en by. Det er verdens navle. Planetens toppunkt. Punktum, sier Dag Inge Ulstein fra podiet.
Bevæpning, foreldreperm og kvoteflyktninger
Denne gangen samles partiet på Flesland i Bergen, for å vedta ny politikk de neste tre dagene.
Viktige saker som står på agendaen er:
Om partiet skal gå inn for generell bevæpning eller ikke.
Foreldrepermisjonen – skal foreldrene kunne velge fritt hvem som skal ta ut permisjonen?
Kvoteflyktninger – hvor mange skal Norge ta imot?"
16_25_04_2025,JD Vance bryter stillheten om møtet med paven,Vebjørn Barlaup,https://www.cdn.tv2.no/images?imageId=17672291&x=0&y=5.83&cropw=100&croph=71.67&panox=0&panoy=5.83&panow=100&panoh=71.67&width=1200&height=630,2025-04-24 07:38:34,https://www.tv2.no/nyheter/utenriks/jd-vance-bryter-stillheten-om-motet-med-paven/17672282,Politics,"Søndag morgen, 1. påskedag, møttes visepresident JD Vance og pave Frans i Vatikanet. Det korte møtet ble fanget på video, hvor man ser visepresidenten, som konverterte til katolisismen i 2019, hilse på paven.
– Hallo. Så godt å se deg, innleder republikaneren.
Paven sitter i rullestol, og det er ikke mulig å høre hva han svarer.
– Jeg vet du ikke har vært i toppform, men det er godt å se at du føler deg bedre, fortsetter Vance.
– Ganske sprøtt
Dagen etter døde paven, og den amerikanske visepresidenten var en av de siste som så ham i live. Vance har siden reist videre til India, hvor han for første gang uttaler seg til pressen om det spesielle møtet.
– Det er egentlig ganske sprøtt. Da jeg besøkte ham hadde jeg jo ingen anelse om at han hadde under 24 timer igjen på jorden, sier Vance ifølge Reuters.
– Jeg var heldig som fikk ta ham i hånden og fortelle ham at jeg ber for ham hver dag fordi det gjorde jeg, og det gjør jeg, fortsetter visepresidenten.
Avviser krangel
Søndagens møte mellom Vance og paven var i utgangspunktet ikke planlagt, og skjedde nokså spontant etter at visepresidenten møtte kardinal Pietro Parolin lørdag.
– Det ble en meningsutveksling rundt den internasjonale situasjonen, særlig knyttet til land påvirket av krig, politiske gnisninger og utfordrende humanitære situasjoner, med særlig fokus på innvandrere, flyktninger og fanger, sa Vatikanet i en uttalelse etter møtet, gjengitt av The Guardian.
Pave Frans kritiserte ved flere anledninger Trump-administrasjonen, men etter 88-åringens bortgang ønsker JD Vance å tone ned de politiske forskjellene.
– Jeg er klar over at han var uenig i deler av vår politikk. Han var også veldig enig i andre deler av vår politikk, poengterer Vance.
I januar kritiserte pave Frans Trump-administrasjonens innvandringspolitikk, og kalte planene om massedeportasjoner for «en skam». Paven fulgte opp kritikken i februar, da han i et brev til alle amerikanske biskoper kritiserte deportasjoner og behandling av innvandrere.
– Jeg ønsker ikke å ødelegge hans ettermæle ved å snakke om politikk. Jeg mener han var en veldig god kristen pastor, og det er slik jeg velger å huske ham, understreker visepresidenten.
«Antikrist»
Dødsfallet førte umiddelbart til en rekke mer eller mindre seriøse spekulasjoner på nett, hvor visepresidenten ble anklaget for å ha forårsaket pavens død. Noen hevdet at bare det å møte Vance kunne føre til at man mistet livet, og på et tidspunkt trendet «Antikrist» på plattformen X.
– Kan du møte Putin neste gang?, skrev én bruker til visepresidenten.
Spekulasjonene gikk så langt at TV-kanalen France24 gjennomførte en faktasjekk for å bekrefte det alle egentlig visste: Nei, JD Vance tok ikke livet av pave Frans.
På spørsmål om hvem visepresidenten ønsker seg som neste pave, understreker JD Vance at det er spørsmål kardinalene må avgjøre.
– Vi har nok av problemer å fokusere på i USA. Jeg vil bare be en bønn for visdom, for jeg vil selvsagt at kardinalene velger rett person, avslutter visepresidenten."
17_25_04_2025,Den undervurderte sårbarheten,Paul Andreas Hofseth,https://vcdn.polarismedia.no/425be773-7dfb-479f-8db3-953f1e7382c8?fit=crop&h=630&q=80&tight=true&w=1200,2025-04-24 17:00:00,https://www.smp.no/meninger/leserinnlegg/i/0VArw0/den-undervurderte-saarbarheten,Science,"→
Bygg Borgundfjordtunnelen snarest. Den er ikke problemfri, men for sårbarheten, tidsbruk og kollektivtrafikk er den genial, mener Jostein Maude og Paul Andreas Hofseth.
Jostein Maude Ålesund
Du leser nå et leserinnlegg. Det uttrykker innsenderens mening.
Økonomi, tid, miljø og bærekraft er gjengangere når store prosjekt vurderes.
Ikke noe galt med det, men det må ikke hindre at andre viktige forhold blir lagt på vektskåla. Sårbarhet er ofte blant de.
Vegsundholmane-Veibustholmen naturreservat
Naturreservatet ble vernet i 2010, og årsaken er mangfoldet av fugler der mange er rødlistet, samt sjeldenheter i det nære og grunne sjøområdet. Fugler som fiskemåke, ærfugl, alkefugl, makrellterne, skarv og tjeld finnes på skjærene og de fire holmene som inngår i reservatet.
Tidligere var det mye villaks og ørret i området, men nå er førstnevnte nærmest fremmed, samt langt mindre forekomst av ørret. Det er imidlertid mye rødlistet ålegress i bassenget. I nærområdet er den sjeldne hvite hornkorallen også registrert.
Den sårbare trusselen her er det nærliggende kloakkrenseanlegget som bygges på Kvasnes, og med utslipp noen hundre meter fra reservatet – samt nød-utslipp bare et steinkast unna.
Storfjorden og gryende oksygenmangel
Bernt Aspehaug skrev forleden leserbrevet «Fjord i fare», der han påpekte at oksygeninnholdet i Storfjorden har minket med 15 prosent i løpet av de siste årene. (Ref: Miljødirektoratet) Konsekvensen kan i verste fall medføre at det meste av livet i Storfjorden dør ut.
Aspehaug var tidligere ingeniør i Sula kommune, og da var anlegg mellom Sandvika og Eltrane god latin, samt å lede utslippet utenfor terskelen. Anlegg på østligste punkt på Sula var utenkelig!
Borgundfjordtunnelen
Den 50 år gamle Vegsundbrua er eneste faste forbindelse mellom Sula og Ålesund. Om en trafikkulykke eller annen hendelse blokkerer brua, så er man sjakk matt. Konsekvenser for innbyggere og næringsliv knyttet til brann, helse og annet er åpenbare.
Den svært trafikkfarlige ulykkesvegen på Sula har siden 2008 krevd seks menneskeliv, og det har skjedd på ei 3 km lang strekning. Borgundfjordtunnelen vil avlaste Vegsundbrua og den sterkt trafikkerte Blindheimstunnelen. Ingen vet sikkert i hvilken grad – men for storparten av innbyggerne på Sula og trafikken fra søre Sunnmøre er løsningen svært aktuell som en veg nr. 2 til Ålesund."
18_25_04_2025,Alt du må vite før Trump-møtet,Jørn E. Kaalstad,https://akamai.vgc.no/v2/images/076e46b8-01e2-4cba-9777-68f8f04264eb?format=auto&w=1080&s=b5357dfaf7623b0534f775f918e78e5fc3e384e5,2025-04-24 12:09:02,https://www.vg.no/nyheter/i/8qAO21/statsminister-jonas-gahr-stoeres-moete-med-donald-trump-i-det-hvite-hus-dette-maa-du-vite,Politics,"Det knytter seg stor spenning til hva som vil skje når Jonas Gahr Støre og Jens Stoltenberg møter USAs president Donald Trump i Det hvite hus i dag.
Mye ligger i potten når Norges statsminister møter USAs president. Trump er uberegnelig og følelsesstyrt og mye kan gå galt under samtalene, men møtet kan også til bidra til å styrke Norges forhold til verdens mektigste land i en urolig tid.
Her får du svar på de mest sentrale spørsmålene før møtet:
1 Når skal de møtes?
De skal møtes i Det hvite hus i Washington klokken 18.00 i dag, torsdag. VG er på plass i Det hvite hus og du kan følge med på alt som skjer, her på VG.
2 Hva er opplegget for samtalene?
Opplegget for samtalene inkluderer først en lunsj, etterfulgt av samtaler i Det ovale kontor i Det hvite hus. Temaene som skal diskuteres er sikkerhetspolitikk, situasjonen i Ukraina, handel og Norges strategiske betydning for USA.
3 Hvorfor er Norge invitert til møtet?
Norge er invitert fordi USA ser på Norge som en viktig samarbeidspartner, spesielt innen sikkerhetspolitikk og handel. Norges geografiske beliggenhet nær Russland og Norges bidrag til amerikanske arbeidsplasser og økonomi er også viktige faktorer.
4 Har Støre møtt Trump før?
Nei, det er første gang Støre møter Trump ansikt til ansikt, men de har snakket sammen på telefon. I forrige måned avslørte Støre detaljer fra samtalen.
– Vet du hva han sa? Nå skal jeg «oute» ham. Han sa at «Norway is a great country and the prime minister is a great guy», sa Støre og lo.
5 Hvem skal være til stede på møtet?
Statsminister Jonas Gahr Støre og finansminister Jens Stoltenberg skal møte president Donald Trump og visepresident JD Vance i Det hvite hus.
Norske statsministre i Det hvite hus
Allerede under andre verdenskrig, 13. mai 1942, besøkte Johan Nygaardsvold president Franklin D. Roosevelt. Siden den gang har en rekke norske regjeringssjefer vært på besøk hos USAs øverste leder.
Einar Gerhardsen møtte Harry Truman 28. mai 1951, og Oscar Torp fulgte opp med besøk til Truman 24. september 1952 og til Dwight D. Eisenhower 24. november 1954.
Gerhardsen var tilbake i Det hvite hus 14. mai 1958, denne gangen hos Eisenhower, og igjen 9. mai 1962, da han møtte John F. Kennedy.
På 1970- og 80-tallet fortsatte tradisjonen: Odvar Nordli besøkte Jimmy Carter 7. desember 1979, mens Kåre Willoch møtte Ronald Reagan 20. februar 1983.
Gro Harlem Brundtland hadde flere møter, blant annet med Reagan 29. april 1987, George H.W. Bush 3. mai 1989 og 5. juni 1992, samt Bill Clinton 17. mai 1994.
Jan P. Syse var også innom hos George Bush senior 23. februar 1990.
Kjell Magne Bondevik besøkte Bill Clinton 15. oktober 1999, og hadde to møter med George W. Bush, 5. desember 2001 og 16. mai 2003.
I nyere tid har Jens Stoltenberg vært på besøk hos Barack Obama 20. oktober 2011. Erna Solberg møtte Obama både 31. mars og 13. mai 2016, og besøkte Donald Trump 10. januar 2018.
Jonas Gahr Støre hadde et uformelt møte med Joe Biden 27. januar 2022, som varte i 20 minutter.
Denne listen er laget ved hjelp av AI-verktøy fra OpenAI, og kvalitetssikret av VGs journalister.
Vis mer
6 Hvorfor er Jens Stoltenberg med?
Finansminister Jens Stoltenberg er med fordi han har et godt forhold til Trump fra sin tid som generalsekretær i NATO. Som finansminister har han også fagkompetanse som kan være nyttig i diskusjoner om handel og økonomi. Stoltenberg skal delta i de bilaterale samtalene. Han skal i tillegg delta på et G20-møte og Det internasjonale pengefondet (IMF).
7 Hva skal de snakke om?
Møtet vil blant annet handle om den sikkerhetspolitiske situasjonen, Nato og krigen i Ukraina, samt handel og næringsliv.
– Norge og USA samarbeider på en rekke områder, og USA er en viktig handelspartner for Norge. Jeg ser frem til å snakke om områder der vi kan samarbeide enda tettere fremover, sier Støre før møtet.
8 Hva skal de ikke snakke om?
Det er ikke planlagt å forhandle om tollsatser under møtet, selv om temaet vil bli diskutert. Grønland er heller ikke et hovedtema, men Støre har sagt at han vil støtte Danmarks syn hvis det blir nødvendig.
9 Hvor viktig er dette møtet?
Møtet er svært viktig fordi det gir Norge en mulighet til å styrke forholdet til USA, som er Norges viktigste allierte. Det er også en sjanse til å påvirke amerikansk politikk som kan ha stor betydning for Norge.
Støre vil minne Trump om hva Norge kan tilby USA. Blant poengene er Norges rolle i amerikansk sikkerhetsarkitektur.
10 Hva kan gå galt?
Trump er kjent for å være uforutsigbar. Hvis samtalene ikke går som planlagt, kan det føre til misforståelser eller svekket samarbeid. Det er også usikkert hva JD Vance vi si eller kommentere på under møtet.
Det er mange betente spørsmål som kan dukke opp når år de to møtes. Dette sier Støre selv:
– Alle som har sett møtene Trump har holdt, har sett at disse møtene former seg underveis. Vi må være forberedt på at møtet vil skje på den måten han ønsker seg.
11 Hva er skrekkscenarioet?
Vi får håpe at møtet ikke utarter til å bli noe lignende det som skjedde med Ukrainas president Volodymyr Zelenskyj som møtte Trump og Vance i slutten av februar:
12 Hva kan Norge tjene på møtet?
Norge kan tjene på møtet ved å styrke samarbeidet med USA innen sikkerhet og handel. Det kan også bidra til å redusere tollsatser på norske varer og fremme norske interesser i amerikansk politikk."
19_25_04_2025,Trædal en av tre nye spaltister i Dagsavisen: – Jeg liker jo å utfordre andre,Pål Karstensen,https://www.dagsavisen.no/resizer/v2/CL2TJDUVCRGADALTMIK3SFU6IE.jpg?smart=true&auth=281215d96b9da5e8d9f73e5206b380d6151d4c6cc4695ed3ebe1cb20117459eb&width=1200&height=630,2025-04-24 17:39:03,https://www.dagsavisen.no/nyheter/2025/04/24/traedal-en-av-tre-nye-spaltister-i-dagsavisen-jeg-liker-jo-a-utfordre-andre,Politics,"Fra og med fredag kan du stifte bekjentskap med tre nye spaltister i Dagsavisen, som ønsker å satse enda mer på kommentar og analyse.
Først ut av spaltistene er Eivind Trædal.
– Jeg er jo ekstra glad i å skrive om klima, miljø og antifascisme, som har vært spesielt aktuelt den siste tida. Det er noen av temaene jeg er opptatt av, også blir det kanskje litt ekstra Oslo-fokus siden jeg har vært lokalpolitiker i ti år og kjenner Oslo godt, sier Trædal til Dagsavisen.
Sammen med Svein Tore Bergestuen og Anna Sabina Soggiu blir han fast spaltist fremover. De kommer til å levere nye tekster hver fredag.
– Vi befinner oss i en brytningstid. Eller en skjebnetid, om du vil. USA, supermakten som har vært en garantist for en verdensorden som har vært stabil og trygg for vårt land, står i fare for å synke ned i en autokratisk hengemyr. Russland kriger i Europa. Ytre høyre styrker seg i Europa, og har fått makten flere steder. Samtidig har det norske sosialdemokratiet vist seg å være langt skjørere enn mange kanskje trodde – selv om Arbeiderpartiet har en gledelig utvikling på meningsmålingene om dagen. Kort sagt: Det står mye på spill, sier Dagsavisen-kommentator Jo Moen Bredeveien og fortsetter:
– I en slik situasjon mener vi analyserende, tydelig og slagkraftig kommentarstoff er ekstremt viktig. Vi trenger sterke penner som kan beskrive hva som skjer bak all støyen og røyken. Derfor har vi valgt å forsterke spaltistkorpset vårt. Vi har prøvd å samle ulike stemmer som, på ulike vis, tilhører den brede venstresida – eller det store sosialdemokratiske teltet, om du vil. Venstresiden og antiautoritære krefter må stå sammen nå, for å bekjempe mørke krefter som ønsker å se verden brenne.
Vil vise seg fra en ny side
Bredeveien er meget godt fornøyd med avisens nyeste tilskudd, og beskriver dem på følgende vis:
– Anna Sabina Soggiu har skrevet godt, blant annet i boka «Vi fattigfolk», om hvordan det er å vokse opp fattig på østkanten i Oslo. Hun har kompetanse på sosiale utfordringer i storbyen som få andre. Det er mye snakk om «norske tilstander» og ungdomskriminalitet om dagen. Anna Sabina vil bidra med viktige perspektiv som ellers er fraværende i den debatten.
– Svein Tore Bergestuen er en tydelig og stridbar stemme, med en god penn. Han vil bidra med gode og viktige analyser om situasjonen vi befinner oss i.
– Eivind Trædal trenger vel kanskje ingen ytterligere presentasjon, alle som har brukt sosiale medier i Norge har vel møtt ham en gang eller tre. Trædal er stridbar – og kontroversiell. Han er samtidig en av våre tydeligste stemmer i kampen mot ytre høyre. Han hører naturlig hjemme som spaltist i en bred sosialdemokratisk avis som vår, sier Bredeveien.
Trædal håper å bruke spalten sin på å bevise at han kanskje ikke er fullt så kontroversiell som mange mener han er.
– Jeg liker jo å utfordre andre, men etter min erfaring opplever jeg at alle fornuftige folk blir enig med meg når de først får tenkt seg om. Så jeg håper å kunne bruke spalten på å vise at jeg kanskje ikke er så kontroversiell egentlig, men bare litt foran i løypa, sier Trædal til Dagsavisen og ler.
Les kommentar:
Kan vi stole på våre fremste politikere i en urolig tid? (+)
– Etter min erfaring opplever jeg at alle fornuftige folk blir enig med meg når de først får tenkt seg om, sier Eivind Trædal som er ny spaltist i Dagsavisen
(Pål Karstensen)
Styrker lørdagsavisen
MDG-politikeren og forfatteren synes det var veldig stas å bli spurt.
– Dagsavisen er en veldig flott avis, og jeg er glad for at jeg får være med i stallen med mange andre flinke skribenter, og at jeg får lov til å bidra med mine tanker også der og ikke bare hos Mark Zuckerberg.
I tillegg til de tre nye spaltistene stokker vi også litt om på avisene våre om dagen, der kjente stemmer som Sigrid Bonde Tusvik, Linn Stalsberg og Magnus Forsberg fremover blir å finne i lørdagsutgaven av avisen.
– De får følge av Stian Bromark, redaktør i Agenda Magasin og tidligere debattredaktør i Dagsavisen – og selvsagt av Siri Dokkens sterke tegninger. Det vil gjøre lørdagsavisa vår enda bedre. Vi er sikre på at denne omrokkeringen vil styrke oss og gi våre lesere – gamle som nye – enda mer provoserende, tankevekkende og opplysende lesestoff, avslutter Jo Moen Bredeveien.
Les også:
Trumps eksrådgiver: – Han ønsker å etterligne Putin
Les også:
KrF: – Vi skal gjøre et godt valg"
20_25_04_2025,Heder og ære,Janne Johannessen,https://images.dn.no/image/T3hSWDNMT3VSN2Q2TytkN21Qa1ZqSE04NGVhN2Z3ejk4MVhBSEZzbi8waz0=/nhst/binary/80cb3e650ceec0f538b0762b39e7bdf2?image_version=1200,2025-04-24 13:03:55,https://www.dn.no/d2/ledestjerner/barekraft/industri/klima-og-miljo/-er-du-leder-i-tyskland-viser-du-ikke-folelser-ved-a-vise-folelser-taper-du-ansikt/2-1-1801936,Lifestyle,"Vokste opp på gård
Hun vokste opp på en gård i Leirfjord i Nordland. In the middle of nowhere, som hun beskriver det. Hun legger om fra bokmål til nordnorsk, og høres plutselig ut som en annen person. Så svitsjer hun brått over til rogalandsmål; familien flyttet til Sandnes da hun var 11 år.
Foreldrene er rogalendinger, og har vært bønder og veterinærer. Derfor fikk hun tidlig et nært forhold til miljø og natur.
– Vi eide 20 hester og drev med oppdrett og ponnitrav. Det var jo en overgang å flytte fra Nordland til bibelbeltet: Å være vant til å si nøyaktig hva du tenker, til å tenke deg om litt mer før du snakker.
Gyri Reiersen var en svært aktiv og engasjert tenåring. Hun involverte seg i politikken, men knyttet seg mer til sak enn parti. Mest brant hun for natur og klima, hun var opptatt av hvordan mennesker ble rammet av klimaendringene. Som 17-åring tok hun buss i fem timer til Bergen, for å være med på Fornybarkonferansen.
I halvannet år var hun ungdomsrådsleder i Sandnes, der 30 prosent av innbyggerne er under 19 år. En spennende og morsom tid, minnes hun.
– Det at jeg har flyttet en del rundt i oppveksten, gjør nok at jeg alltid er blitt god til å tilpasse meg ethvert miljø og er åpen for andres input, selv om vi har ulike meninger. Jeg snakker også like naturlig østlandsk som en blanding av nordnorsk og rogalandsmål, engelsk, fransk eller tysk.
Da hun bestemte seg for å flytte til Frankrike for å studere elektronikk som 18-åring, fikk hun full støtte hjemmefra:
– «Du vet at du alltid kan komme hjem igjen, når du vil», sa moren min. Det ga meg en trygghet."
21_25_04_2025,Verden trenger amerikanske universiteter,Sigrun Aasland,https://vcdn.polarismedia.no/39c52d2b-1436-421c-b89a-9163f8181d59?fit=crop&h=630&q=80&tight=true&w=1200,2025-04-24 17:45:00,https://www.fvn.no/mening/kronikk/i/PpGOx0/verden-trenger-amerikanske-universiteter,Politics,"I år feirer Norge og USA
Restauration
loss i Stavanger, med 52 norske emigranter om bord. De første norske utvandrerne kom fra Tysvær og andre bygder i Rogaland og Stavanger. Folk i Agder fulgte etter: Fra slutten av 1800-tallet til midten av 1960-tallet hadde agderfylkene den
De norske utvandrerne som ble igjen
over there,
var med på å bygge en nasjon som er helt uten sidestykke i verden. USA har en brokete, voldsom og unik historie. Det er et land med store kontraster, et land som både viser og vekker sterke følelser.
Sigrun Aasland
Forsknings- og høyere utdanningsminister
På den ene siden har USA verdens beste universiteter og fremste vitenskapsfolk: De utklasser resten av verden i antall nobelpriser gjennom historien.
Amerikanerne har vært ledende i å forme den globale kulturen. De har begeistret oss med litteratur, film, musikk, månefart og store medisinske og teknologiske gjennombrudd.
På den andre siden er USA et land med sterk splittelse. Det er et land som er bygget på sosial mobilitet og innvandring, men der sosial mobilitet blir stadig vanskeligere og innvandringen stadig mer konfliktfull. Der de økonomiske forskjellene har vokst og mulighetene for mange har krympet.
Alt dette er også et land jeg elsker, fascineres av og frustreres over. Slik tror jeg mange nordmenn har det. Fra 2001 til 2007 studerte og jobbet jeg i den amerikanske hovedstaden Washington DC. På Johns Hopkins University, der jeg var student, møttes studenter og forskere fra hele verden og mer enn 80 ulike land. Det var, kort oppsummert, stort mangfold, høyt faglig nivå og uforglemmelige opplevelser.
Nå skjer dramatiske endringer i den amerikanske politikken for forskning og høyere utdanning. Det legges begrensninger på hva det skal forskes på. Universiteter som ikke vil forplikte seg til å avslutte arbeid med inkludering, likestilling og bærekraft, opplever store budsjettkutt. Flere forskningsinstitutter har måttet si opp ansatte og avlyst internasjonale reiser. Store forskningsprosjekter og viktige datasett er i spill. Ved Johns Hopkins, som også driver omfattende arbeid med global helse, er
Dette er dårlige nyheter for amerikanske forskere og universiteter. Aller mest er det dårlige nyheter for oss alle. Fra amerikanske universiteter har vi blant annet fått livreddende vaksiner, insulin, livmorhalsprøver og p-piller. Amerikanske forskningsmiljøer sitter på omfattende ekspertise, data og tidsserier om vær, temperaturer og klima, som er viktig både for å forstå klimaendringer og varsle fremtidige naturkatastrofer.
Fra amerikanske universiteter har vi blant annet fått livreddende vaksiner, insulin, livmorhalsprøver og p-piller.
USA er også vår viktigste forskningssamarbeidspartner. Fra starten av min periode som forsknings- og høyere utdanningsminister har jeg vært opptatt av å forstå både hva som skjer med amerikanske universiteter, hva det betyr for oss, og hva vi kan gjøre i møte med det som skjer. I dette arbeidet har jeg hatt tett kontakt med norske kunnskapsmiljøer, og jeg har snakket godt med de andre nordiske forskningsministrene.
Det er i hvert fall sikkert at vi fortsatt trenger resten av verden, selv om den er mer uforutsigbar. Ja, kanskje særlig da. Norge er et lite land, og skal vi løse store samfunnsoppgaver, må vi gjøre det sammen med andre. Dersom usikkerheten om amerikansk forskning blir større, må også Norge, Norden og Europa gjøre mer. Derfor er jeg opptatt av at norske forskere må ha gode muligheter til å være koblet på internasjonale prosjekter – både i USA og resten av verden. Da må vi gjøre det lettere å samarbeide om kunnskap på tvers av landegrenser.
Denne uken kunne vi offentliggjøre at Forskningsrådet setter av inntil 100 millioner kroner til rekruttering av internasjonale forskere til norske forskningssentre. Det betyr at vi kan bygge enda sterkere forskningsmiljøer i Norge, med større internasjonale nettverk. Det betyr forhåpentlig også at vi kan fortsette gode samarbeidsprosjekter med amerikanske forskere.
I år, 200 år etter
Restauration
, er USA fortsatt viktig for oss. USA har, med alle sine utfordringer og kontraster, i århundrer strukket seg mot å være en
Å verne om denne friheten, og fortsette å bygge ny kunnskap i samarbeid med andre, er noe av det viktigste vi kan gjøre nå."
22_25_04_2025,Opprørt av Trump,Leslie Tangen,https://www.cdn.tv2.no/images?imageId=17669943&x=0&y=25.12&cropw=100&croph=63.55&panox=0&panoy=25.12&panow=100&panoh=63.55&width=1200&height=630,2025-04-24 11:42:03,https://www.tv2.no/nyheter/innenriks/opprort-av-trump/17669074,Politics,"Det amerikanske prestisjeuniversitetet Harvard går til søksmål mot Trump-administrasjonen.
NTNU rektoren blir nesten målløs når han får spørsmål om hva han tror vil skje om Trump vinner frem i rettsapparatet.
– Det tør jeg nesten ikke å uttale meg om. Jeg håper at den amerikanske konstitusjonen er såpass solid at det blir vanskelig å nå fram for Trump-administrasjonen. Det er vanskelig å spå hva framtida kan bringe, men jeg har tro på at det vil være en voksende motstand mot dette, sier Tor Grande til TV 2.
– Jeg blir opprørt
Harvard Universitetet mener Trump prøver å ta kontroll over akademiske prosesser.
Trump har også krevd at Harvard må fjerne alle mangfolds-, likestillings- og inkluderingsprogrammer ved universitetet.
Nå kan det gå mot rettssak mellom Harvard og Trump-administrasjonen.
Rektoren ved NTNU, Tore Grande, er bekymret.
– Jeg blir opprørt. Det er to prinsipper som har stått ganske solid i den amerikanske tradisjonen. Det har vært prinsippet om akademisk frihet, den akademiske ytringsfriheten og meningsmangfold.
– Kan bringe forskere til taushet
NTNU har et ganske utbredt samarbeid med amerikanske universiteter.
Det universitetet de samarbeider mest med, er Harvard, i form av publikasjoner, spesielt innen helse.
Grande sier til TV 2 at han frykter at Trump-administrasjonen kan bringe forskere til taushet.
– Det er snakk om hvilke krefter det er som begrenser den akademiske ytringsfriheten. Indre krefter er den selvjustisen akademia ofte har. Den ytre er enten en form for politisk påvirkning eller at interesseorganisasjoner og interessenter ønsker å påvirke forskning i en bestemt retning. Eller bringe en forsker til taushet, sier Grande til TV 2.
– Det bryter med en forventning
Den amerikanske presidenten har uttalt at han vil kvitte seg med det han omtaler som antisemittisme og ideologisk skjevhet ved utdanningsinstitusjonene.
NTNU-rektoren sier det er utfordrende å si nøyaktig hva som står på spill.
– Grunnen til at vi blir spesielt opprørt er at USA er et foregangsland, for å si det sånn. Det er litt uvirkelig å oppleve at det faktisk kan skje i et land som både står oss nært politisk og kulturelt, men ikke minst gjennom forskningssamarbeid. For norske forskningsmiljø er de amerikanske miljøene utrolig sentrale.
Trump-administrasjonen har fryst 2,3 milliarder dollar i støtte til Harvard, som er kjent som et av verdens beste universiteter.
Grande sier dette viser at det er mye som nå står på spill i USA.
– Det bryter med en forventning. Men samtidig er det viktig å minne om at dette ikke er en ny problemstilling i verden. Vi kan også se det i samarbeidet med for eksempel Kina, selv om myndighetene der ikke er så åpne om sin påvirkning som Trump-administrasjonen nå er i USA.
– Akademisk frihet, og for så vidt også ytringsfriheten, har vært under press over tid, sier NTNU rektoren.
– Lever under kritikkverdige forhold
Norges forskningsråd har nå lansert en ny ordning for å lokke utenlandske forskere til Norge.
Det settes av 100 millioner kroner for å tiltrekke internasjonale forskere hit til landet.
Ordningen er ikke forbeholdt forskere fra USA, men den situasjonen i USA har ført til fortgang i utviklingen av ordningen.
– Jeg har fått inntrykk at dette skal være en global ordning. Det tror jeg er klokt. Det er mange vitenskapspersoner rundt omkring i verden som lever under forhold som kan oppleves som kritikkverdige sett fra et norsk perspektiv, sier Grande."
23_25_04_2025,"Å oppdage bøkene til Thomas Mann, Dag Solstad eller Virginia Woolf kan få hjernen til å eksplodere av glede",Erlend Loe,https://vcdn.polarismedia.no/bb6441ef-597b-44a0-88a5-9926731b3dda?fit=crop&h=630&q=80&tight=true&w=1200,2025-04-24 16:22:25,https://www.adressa.no/debatt/i/lwj48o/corinnes-metode,Entertainment,"Publisert: 24. april 2025 kl. 16:22
Du leser nå en kommentarartikkel. Den uttrykker skribentens mening.
Det året jeg gikk på videregående i Frankrike, hadde jeg en klassevenninne som het Corinne. Hun lignet ikke på noen andre jeg hadde møtt. Hun var åpen, nysgjerrig og kunnskapsrik. Morsom også. Ganglaget var lett og litt flagrende. I noens øyne var hun nok foruroligende rar. Hun sa ting som ingen andre sa og var god til å argumentere.
Etter lang tid skjønte jeg at hun hadde vokst opp i en familie uten tv. Mens vi andre hadde sett på alt mulig tullball, hadde Corinne blant annet lest bøker, og lå langt foran på det området.
På skolen leste vi franske klassikere som Voltaire og Montesquieu, men også modernister som for eksempel Samuel Beckett. Det franske skolesystemet la ikke opp til at hver enkelt skulle danne seg sin egen oppfatning av disse verkene. De skulle leses på bestemte måter. De var litt som mattestykker hvor det fantes svar som var riktigere enn andre.
Hver gang vi fikk en ny bok, løp derfor folk i klassen til bokhandelen som hadde hyllemeter med hefter i pocketbokstørrelse som forklarte alle klassikerne. Jeg så aldri noen i klassen med en klassiker i hånden som ikke samtidig også holdt den vesle fasitboken som ledsaget den klassikeren. Utenom Corinne. Hun visste hva hun mente.
Å oppdage bøkene til Thomas Mann, Dag Solstad eller Virginia Woolf kan få hjernen til å eksplodere av glede, skriver Erlend Loe. Dette er et udatert bilde av Virginia Woolf.
Foto: AP / NTB
Corinne fikk meg til å tenke på hva skole egentlig var godt for. Og hva intellektuell nysgjerrighet er for noe. Hun hadde klart å beholde nyfikenheten gjennom hele skolegangen, noe som skal godt gjøres i det nokså strikte franske systemet. Og hvis man har klart det så lenge, er sjansen stor for at oppdagertrangen også vil prege voksenlivet.
Det kostet henne ingenting å stille lærerne uortodokse spørsmål som rykket dem ut av deres trygge fasitverden. Men hun hadde altså sluppet unna mye unødvendig støy og i stedet fått lov til å tenke, lese og oppleve.
I dag gjøres dette tusen ganger vanskeligere av dingsen som vi alle går med i lommen og som for noen stjeler opp mot førtifem timer i uken. Jeg bruker mobilen mye selv og skal ikke moralisere, men ofte lurer jeg på hva som forsvinner og hva slags samfunn det vil føre til.
Alle tre var smartere enn de fleste av oss noensinne kommer til å bli, skriver Erlend Loe om Thomas Mann, Dag Solstad og Virginia Woolf. Bildet av Dag Solstad er tatt i 2006.
Foto: Maria Gossé / Adresseavisen
Jeg tenker på menneskehetens utvikling som et evigvarende gruppearbeid. De mange som har levd før oss, har bidratt med tanker, skrifter, byggverk, vitenskap, kunst og mye annet, så har det gjengse vært at nye generasjoner setter seg inn i det som tidligere er gjort, skapt og tenkt, og bygget videre på det. Men hva skjer hvis sirkelen brytes og man ikke lenger går i dybden på det andre har lagt igjen etter seg?
Folk har strevd med det samme til alle tider. Stater har dannet seg og deretter løst seg opp og forsvunnet. Folk har blitt fordrevet. Teknologi har så lenge vi har eksistert dukket gradvis eller plutselig opp og erstattet tidligere metoder. Tanker vi tror er nye, er det sjelden. Folk har vært der før, og mange har nedtegnet refleksjonene sine. Det går an å leve et helt liv uten å skjønne hvilke perler som fins der ute. Det å oppdage bøkene til Thomas Mann, Dag Solstad eller Virginia Woolf kan få hjernen til å eksplodere av glede. Alle tre var smartere enn de fleste av oss noensinne kommer til å bli, og skrev gudbenådet om de største, og minste, aspekter ved å være menneske.
Akira Kurosawa under en filminnspilling i 1990.
Foto: Katsumi Kasahara / AP / NTB
For meg har Kurosawas samuraifilmer lignende effekt. Vakkert. Kondensert. For ikke å nevne Chaplin, en humanist som forkledde politikk og omtanke for de underprivilegerte som humor og takket være det nye filmmediet nådde ut til gammel og ung i omtrent hele verden. Hundre år senere har fortsatt ingen klart å overgå ham.
Før påske slentret jeg innom Oslos mest kaotiske antikvariat. Innehaveren, som bare aksepterer kontanter som betaling, hadde sperret av deler av den vesle butikken fordi det sto to meter høye bokstabler og vaklet. Han spurte om jeg hadde lest Robert Musils «Mannen uten egenskaper». Jeg sa jeg hadde lest et utdrag da jeg studerte. Han smilte overbærende og sa det er ingen vits i å prøve seg på den før man er minst 35-40, og han fikk meg til å kjøpe de to bindene. Det er en fryd å lese. Ikke fordi det er enkelt, men fordi det er krevende. Og helt vanvittig imponerende.
Corinne viser fortsatt vei. Verden er full av skatter. For de som klarer å finne dem.
Hva mener du? Send inn din tekst til debatt@adresseavisen.no eller delta i debatten i kommentarfeltet nederst – og husk fullt navn!"
24_25_04_2025,Øker med millioner: Nå rennes han ned av agenter,Christian Skare Stendal,https://premium.vgc.no/v2/images/dde74db4-3776-4a32-8bb9-1e2801181297?fit=crop&format=auto&h=1365&w=2048&s=1a5c71af077a0fd60a729f368593f82491533d72,2025-04-24 11:40:54,https://www.aftenposten.no/sport/i/VzwaX6/oeker-med-millioner-naa-rennes-han-ned-av-agenter,Sports,"Nidaros-opprykket får konsekvenser på direkten.
– De er ekstremt mer på, sier Nidaros-leder Kenneth Madsø til Adresseavisen.
«De» i denne sammenhengen er hockeyagenter som forsøker å selge inn spillere til den ferske eliteserieklubben.
– Jeg sitter sikkert i samtaler med agenter ti ganger om dagen. Forskjellen fra i fjor er ganske stor. Da var det vi som jaget, og som selv måtte ta kontakt med agentene. Da ba vi om å få tilsendt liste over aktuelle spillere, og så kom det aldri noen liste.
To under kontrakt
Madsø og Nidaros Hockey er midt i jobben med å bygge en stall som skal være konkurransedyktig nok til å kjempe om en sluttspillplass (topp åtte) i sin første sesong på øverste nivå i norsk ishockey.
Per i dag står klubben med to spillere under kontrakt for neste sesong. Svenskebacken Adam Bäckehag og lokale Sander Vedul-Kjelsås.
Og allerede tirsdag starter sommertreningen.
Sånn sett passer det godt at tilgjengeligheten på potensielle spillere er kraftig forbedret.
– Jeg sto der ved vantet mot Ringerike og tenkte at jobben min blir så vanvittig mye vanskeligere om vi ikke klarer opprykket nå, sier Madsø.
– Men det er fortsatt ingen enkel jobb. Vi skal forme et lag som blir interessant å følge med på, som kan ta en skalp i ny og ne og forhåpentligvis ta en sluttspillplass det første året.
– Er du stresset over at det bare er to spillere på kontrakt neste sesong?
– Nei. Vi er jo i dialog med mange, så det kommer til å dette inn noen i løpet av de neste tre ukene.
– Det verste jeg gjør
Foreløpig har to av spillerne som var med og spilte Nidaros opp fått beskjed om at de ikke får bli med til eliteserien. Det blir trolig flere.
– Man blir jo glad i guttene som har lagt ned en betydelig jobb, og så står man her hvor man kanskje må takke for laget. Det er det verste jeg gjør i denne settingen. Det er ikke noe hyggelig i det hele tatt, sier Madsø.
– Vi skal jobbe for å beholde en tydelig trøndersk profil, og har troen på ungguttene som er her. Samtidig er vi ærlige på at om vi skal nå opp, må vi hente inn både fra ellers i Norge og utlandet for å få den spisskompetansen vi ikke har i dag. Det er vi totalt avhengige av, sier klubbens daglige leder.
– Vi må ikke gjøre kjempestore utskiftninger, men det blir noen.
Millionvekst
Regnskapet for 2024 er klart, og Nidaros lander på et enda renere skjær enn spådd i januar. Da anslo styreleder Frode Storesund et overskudd på 3–400 000 kroner overfor Adresseavisen.
Fasiten viser et pluss på 450 000 kroner etter en omsetning på i overkant av 8,5 millioner kroner.
Budsjettet for 2025 viser en kraftig millionøkning - og klubben anslår en omsetning på tolv millioner kroner - en vekst på nær 40 prosent fra i 2024. Nidaros budsjetterer med knapt overskudd på 16 000 kroner.
I de økte utgiftene ligger også større lønnskostnader. Spillernes totale lønnspott har vært av den beskjedne sorten.
Før rutinerte Villiam Strøm signerte midtveis i sesongen, hadde hele Nidaros-stallen totalt 60 000 kroner i lønn i måneden. Strøm-lønningen ble finansiert eksternt.
– Vi må begynne å verdsette sport litt mer. Det vil si at vi må begynne å tilby noen lønninger. Men vi klarer ikke å matche de største lønningene rundt omkring.
Nye inntekter
Salgs- og markedssjef Daniel Björnberg får en stor del av oppgaven med å hente inn høyere inntekter.
– Hva har skjedd etter opprykket?
– Det ble et lite vakuum i noen dager, og så satte det i gang ganske fort, sier svensken.
– Bare de første ukene har vi hatt en økning på rundt 700 000 kroner. Det er bra kroner, men vi skal opp en bit til, sier han.
Nidaros spilte hele opprykksesongen uten en hovedsponsor på drakten. Det kan endre seg.
– Vi er i dialog med noen. Vi snakker spesifikt med enkelte bedrifter som er sterke i samfunnet her i byen. Jeg tror vi er veldig nærme, sier Björnberg."
25_25_04_2025,Dette er noen av årets russeknuter i Trondheim,Emelie Kjærnli,https://vcdn.polarismedia.no/a8ce9a12-4fd2-405f-9a11-61a3402f1948?fit=crop&h=630&q=80&tight=true&w=1200,2025-04-24 16:30:00,https://trdby.adressa.no/kultur/i/lwjrnA/dette-er-noen-av-aarets-russeknuter-i-trondheim,Entertainment,"Trdby har fått oversikt over russeknutene fra de videregående skolene Charlottenlund, Thora Storm og KVT. Sex- og alkohol-relaterte utfordringer går særlig igjen, som tidligere år.
Før i tiden pleide russens hovedstyre i Trondheim å lage en felles liste over russeknuter for all russ i byen. Slik er det ikke lenger. Nå lager hver skole sine egne knuter, ifølge russepresident Erlend Hansbakken på Charlottenlund videregående skole.
Likevel er det mye som går igjen på listene til de ulike skolene i byen.
Russeknuter ved Charlottenlund vgs. Vis mer ↓
Roseblad: be med en førsteklassing på date
Lekepistol: Kyss en politibetjent
Kongla: ha sikker sex med samtykke utendørs
Gull-kongla: Ha sikker sex med samtykke i et tre
Sex og samfunn-strykemerke: Test deg selv for seksuelt overførbare infeksjoner
Amnesty-logo: Stryk på «Nei er nei» merket fra Amnesty på russedressen
Dommerfløyte: Ta dommen til en førsteklassing
Teltpinne: Telte i hagen til en lærer
.Lepper-godteri: Avbryt noen når de kliner å spør om du kan bli med
Blyant: Kidnapp en elev fra en annen skole
Shotglass: Hold opp et skilt i en rundkjøring hvor det står 'tut for en shot'
Viskelær: Kidnapp pulten til en førsteklassing
Sokk: Gå barfot en hel skoledag
Kritt: Be med en lærer på date
Truse: Gå kommando en hel skoledag
Fersken-godteribit: Ha sikker sex med samtykke med noen fra russestyret
Iskrem-papir: Spander is på en hel barnehageavdeling
Handlepose: Kjøp mat til en som trenger det
Hårstrikk: Ta truserøsk på en andreklassing
Giftering: Fri til en medruss i en skoletime
Coronakork: Ha chuggekonkurranse med en random på gata
Sovemaske: Vær våken i 24 timer
Snusboks: Ha i samme snus i en hel skoletime
Vannballong: Start vannkrig i kantina
Rosestilk: gi blomster til en lærer
Tatovering: tatover «Charks25» et sted på kroppen
Pinne: Sitt under pulten en hel skoletime
Briller: Ta over en VG1 time og ha seksualundervisning
Vinkork: Få med en lærer på vors
Linjal: Delta i en skoletime på en anna skole
Sugerør: Hold avstand fra alt av narkotiske stoffer gjennom hele RT
Hjertet: Ha kjæreste gjennom hele RT
Glidemiddelpakke: Ha sikker sex med noen du er glad i
Kvitteringen: Kjøp en pakke med kondomer, ved kun bruk av kroppsspråk
Lekebil: Få en VG1 eller VG2 elev til å gå en hel skoledag med russegenseren din
Ketchuppakke: Spis en hel cheeseburger i ett tygg
Lekebrannbil: Ha samleie med mensen/med noen som har det
Kjærlighet på pinne: La en venn velge en tilfeldig person du må flørte med i 5 minutter
Refleks: Ikke kjør dagen derpå gjennom hele russetiden
Drops: Flørt med en lærer i timen og takk for gårsdagen
Redbullboks: Gå 48 timer uten søvn
Ispinne: Bade utendørs før 1. mai
Klokke: Ta 24 knuter på 24 timer
Vodkakork: Drikk vann fra en vodkaflaske gjennom en hel skoledag
Pornhub-logoen: Se på porno på skolen og «glem» å ta av lyden, må se på helt til noen sier ifra
Knute på lua: Spander drikke på knutesjefene
Bananskall: Spis en banan sensuelt foran en fremmed, og hold øyekontakt hele tiden
Tusj: La noen tegne noe i fjeset ditt med sprittusj og gå med det en hel skoledag
Fjær: Bytt undertøy med en medruss og gå slik i 1 time
Håndjern: Håndjern deg selv til en klassekamerat en hel skoletime + pause
Gjenstand: Bryt deg inn hos en medruss og stjel en gjenstand til russeluen
Legg: Stå døvaktent utenfor skolen og sjekk legg til de som går inn
Mange mulige knuter
På Thora Storm videregående skole har de to egne «knutesjefer», Hedda Aspelund og Ingrid Stellander, som lager lista med årets russeknuter. De har hatt fokus på å lage varierte russeknuter, sånn at det også finnes både «snille» og vanskeligere alternativer.
– Jeg liker knuten du får av å ta hjernehinnebetennelse-vaksinen, for eksempel. Med den oppfordrer vi til å gjøre noe bra i russetida, sier Aspelund.
Russedressene får gjerne mer oppmerksomhet enn luene fra dagens ungdom.
Foto: Glen Musk
Knutsjefene synes det har vært gøy å velge ut russeknuter i år, selv om de færreste russ går inn for å fylle opp hele dusken med knuter lenger.
– Det er ikke så mye fokus på knuter blant dagens russ. Jeg tror ikke like mange bryr seg, som før. Det er mer en morsom greia på siden av feiringen. Jeg kommer i hvert fall ikke til å gå inn for å ta alle knutene selv, ler Aspelund.
Russeknuter ved Thora Storm vgs. Vis mer ↓
Kondomring: test deg for kjønnssykdommer i rt
Bomullsdott: vaksiner deg for hjernehinnebetennelse
Spritkork: spandere en shot på noen fra en annen skole
Enkrone: hook med noen i russestyret
Kondompakke: kjøp kondomer kun ved bruk av kroppsspråk
Matpapir: Spis lunsj i kantina på en annen vgs
Kongla: Ha sikker sex ute
Sølv: gjennomfør 15 knuter gjennom hele russetiden
Gull: gjennomfør minst 30 knuter igjennom hele russetiden
Kondom: ingen sex hele mai
Gullkongla: Ha sikker sex i eller på et tre
Rødt hjerte: inviter noen utenfra din gruppe/gjeng på vors
Schäfer-sticker: hook med en i schæfer
Smokk: hook med 07 eller 08
Snus: ha i samme snus i 6 timer
Hårstrikk: kyss en forelder av en medruss
Tatoveringen: tatover stormruss2025 et sted på kroppen
Fløyte: still deg i en rundkjøring og drikk hver gang du får et tut
Kaffebønne: kom på skolen rett fra nach
Truse: Spring fra kantina til 3. etasje i undertøyet
Fjær: vær wingman for en i klassen din
Snor: sov utenfor huset til en lærer
Pølsepapir: kjøp en pakke kondomer på en bensinstasjon, gå inn på do med en medruss og kom ut etter fem minutter. Krev pengene tilbake fordi kondomen sprakk.
Tøffel: ha kjæreste gjennom hele russetiden
Malebørste: utfør en seksuell handling med noen fra KDA
Penal: ha vors med en lærer på skolen din
Ballong: arranger vannkrig med russen (utendørs)
Russekort: Ha sikker sex med en fra russestyret
Rose: Romantisk date med en som ikke er russ i kantina
Manhattan-sticker: sitt en hel lunsj med manhattan jentan
Facetime-logo: start en facetime i kantina med 3 du har logge med
Viskelær: Ha sikker sex på skolens uteområde
Lilla hjerte: ha sikker sex med en rødruss
Katta-russekort: farg håret rødt/blått
Briller: Vær på skolen hver dag i rt
Øl/cider kork: løp fire runder rundt friidrettsbane, chugg en cider/øl for hver runde
Halvt russekort: utfør en seksuell handling med en fra russestyret
Skolisser: krabb inn på butikken for å kjøpe øl/cider, dersom du ikke når opp må du få hjelp av en du ikke kjenner
Gult hjerte: kjøp nattmat til en som trenger det
Amnesty logo: stryk på 'nei er nei' merket fra amnesty på russedressen
Bomullsdott: vaksiner deg for hjernehinnebetennelse
Blyant: flørte åpenlyst med lærer under en time
Smokk: hook med 07 eller 08
Salt pose: Fortell om din forrige seksuelle opplevelse til et 07/08 bord i kantina (husk samtykke)
Bokmerke: Sett russekortet ditt på utstilling sammen med favorittboka di på skolebiblioteket eller trondheims folkebibliotek
Svamp: klin med søster/bror til medruss (16+)
Ispinne: bade ute før 1 mai
Blyant: ha sexual undervisning for et 07/08 bord i kantina (husk samtykke)
Klor: promille hver dag i russetiden
Start eller bli med på allsang i kantina
Papir: edru gjennom hele russetiden
Russekortet til presidenten: Ha sikker sex med president
Rødt hjerte: inviter noen utenfra din gruppe/gjeng på vors
Medalje: drikk 24 enheter på 24 timer
Pam-sticker: syng pam sangen i kantina
Lipsyl: kyss en 08 i lunsjen i kantina (husk samtykke)
Nakenbildet fra bladet: Kjøp et pornoblad på en bensinstasjon eller kiosk. Kom tilbake 20 minutter senere og klag på at bladet ikke oppfylte fantasiene dine.
Tåteflaske: Få en i vg1 til å gå med russegenseren din en hel skoledag
Blank pose: narkotikafri russetid
Incest: ha sikker sex eller en seksuell handling med en i klassen din
Mindre «hype»
Russepresidenten ved KVT, Julie Rødseth, tror russeknuter har gått litt ut på dato.
– Personlig har jeg ikke lest gjennom alle en gang. Verken russelua eller knutene blir brukt noe særlig lenger. Konseptet er gøy, men dessverre også litt utdatert, sier hun.
Julie Rødseth med russepresidenten fra Byåsen vgs., Damien Appiah.
Foto: Richard Sagen
Til tross for dette har også de laget en liste over knuter for moro skyld:"
