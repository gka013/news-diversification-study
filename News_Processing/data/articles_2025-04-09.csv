aid,title,author,image_url,published_date,article_url,category,raw_text
1_09_04_2025,Klart flertall vil ha bevæpnet politi,Vilhelm O. Bjørgul,https://premium.vgc.no/v2/images/d5a6d2df-d8e4-4d6c-aef0-d4d2c400ef76?fit=crop&format=auto&h=1366&w=2048&s=16f6f172252e01d4d32410c8db44035135bdf8c9,2025-04-09 04:04:37,https://www.aftenposten.no/norge/politikk/i/wgmwwn/klart-flertall-vil-ha-bevaepnet-politi,Politikk,"Flere partier har snudd om generell bevæpning av politiet. Nå viser en fersk meningsmåling at de er i takt med folkemeningen.
– Jeg synes det er trist at det er sånn, men nå har kriminalitetsbildet og situasjonen utviklet seg slik at det er nødvendig å si ja til generell bevæpning i politiet.
Det sier justis- og beredskapsminister Astri Aas-Hansen (Ap), til Aftenposten.
Nå viser ferske tall at store deler av befolkningen støtter henne.
Folket har talt
Hele 56 prosent av det norske folk sier at de er positive til generell bevæpning av politiet.
Det sier tallene Respons Analyse har hentet inn på vegne av Aftenposten. 27 prosent er negative, mens resten er usikre.
Tallene viser at menn er noe mer positive til bevæpning enn kvinner. De eldste velgerne støtter i størst grad mer våpen til politiet.
Det er store ulikheter i synet på bevæpning av politiet mellom de ulike partienes velgere:
Frps velgere er de klart mest positive til bevæpning. Justispolitsk talsperson i Frp, Helge Andre Njåstad er ikke overrasket.
– Vi har jo vært det partiet som har vært tydeligst på bevæpning lengst, og har stått alene om det i norsk politikk helt frem til landsmøte våren i år, sier han.
Få oppdrag med våpen i dag
Bare 4 prosent av oppdragene til politiet var bevæpnet i 2024, ifølge politidirektoratets tall.
Justisministeren mener likevel at generell bevæpning er nødvendig.
Imidlertid er hun opptatt av å tydeliggjøre hva Arbeiderpartiet mener.
– Vi har sagt at vi mener det nå er riktig med en generell bevæpning, men med en innramming, sier hun og legger til:
– Politi som jobber inn mot barn og unge, på idretts- og kulturarrangementer, eller som jobber forebyggende, skal fortsatt ha et sivilt preg.
Det er også store forskjeller mellom de ulike distriktene. Oslo har for eksempel klart flest væpnede oppdrag, opplyser politidirektoratet.
I 2013 var nåværende justis- og beredskapsminister Astri Aas-Hansen statssekretær i det samme departementet.
Da sa hun at det ikke ville bli noen generell bevæpning av politiet med det første.
Siden den gang og frem til og med 2024 har politiet brukt skytevåpen 87 ganger.
Flertall på Stortinget
Arbeiderpartiet var sist ut av partiene til å snu om bevæpning. Statsminister Jonas Gahr Støre understreket selv viktigheten av et politi vi kan «se inn i øynene» i forkant av debatten på landsmøtet i forrige uke.
Det var flere var motstandere, men partiet landet til slutt på et vedtak for generell bevæpning.
Til tross for snuoperasjonen, måtte de trolig innført det uansett.
Først og fremst dreier det seg om at Senterpartiets landsmøte forrige helg gikk inn for generell bevæpning av politiet.
Dermed har flertallet på Stortinget snudd. Høyre har også nylig gått inn for det samme, og Kristelig Folkeparti har varslet at de slenger seg på.
Frp er allerede for. Sammen med de øvrige går det derfor mot et flertall for generell bevæpning av politiet i Norge.
– Dypt alvor
Aas-Hansen avviser kontant at regjeringen snur kappen etter vinden i bevæpningsspørsmålet.
– Nei, det gjør vi ikke. Jeg gikk inn i dette da jeg kom inn i justisdepartementet i februar med et stort og dypt alvor.
– Når kommer det til å bli innført?
– Det er for tidlig å si. Det krever en endring av politiloven. Det tar tid å endre lover. Hvor lang tid det tar kan jeg ikke si nå, avslutter Aas-Hansen.
Både Frp og Høyre har varslet at de ønsker å starte prosessen i vår. Det samme sier justis- og beredskapsministeren."
2_09_04_2025,Bygg- og anleggsbransjen raser: Fikk nei til 52 ukers permittering,Martin Næss Kristiansen,https://www.dagsavisen.no/resizer/v2/73E3I3KDZJGLFD3I7FEST6LYZU.jpg?smart=true&auth=2f03b0b9c42277b5e36b47de50a82cf2f912c91223826176f62487638cea82fa&width=1200&height=630,2025-04-09 04:00:02,https://www.dagsavisen.no/nyheter/innenriks/2025/04/09/bygg-og-anleggsbransjen-raser-fikk-nei-til-52-ukers-permittering,Politikk,"– Oppdragsmengden vil på et tidspunkt ta seg opp igjen. Da har vi ikke de ansatte vi trenger, sier Per Arne Johansen til Dagsavisen.
Han er hovedtillitsvalgt for PEAB bygg nord, hvor arbeidsstokken er redusert med 81 av 240 på et drøyt år.
Bransjen har bedt om at arbeidsstokk «på vent» kan få lov til å være permittert i opp til 52 uker mot dagens 26 uker. Hensikten er å unngå å miste folk mens aktiviteten er lav. Det har regjeringen tidligere sagt blankt nei til, for å unngå regler som holder på arbeidskraft i stedet for at folk får seg ny jobb.
I slutten av januar snudde arbeidsminister Tonje Brenna (Ap) og ga bransjen det de anser som et halvt løfte og en god porsjon håp.
– Nå er vi kommet dit at folk i stedet begynner å gå ledige, og da er jeg enig i at vi må se på reglene. Det er også et poeng at kompetanse i bedriftene forsvinner, at kollegaer forsvinner og at bedriftene må kunne vite at de har den arbeidskraften de trenger når de vinner et anbud. Fram til nå har jeg avvist å endre permitteringsreglene, men nå er jeg åpen. Vi skal se hva vi kan gjøre, sa Brenna til
FriFagbevegelse
.
Men – Brenna og regjeringen har snudd igjen. Nå har bransjen fått beskjed om at permittering inntil 26 uker ikke får en utvidelse. Det tas imot med sinne og frustrasjon.
Les også:
Massiv norsk motstand mot Trumps politikk: – Skaper usikkerhet
Skylder på Jens og Jonas
– Jeg ble lyn forbanna da jeg fikk høre det. Det var jo ikke snakk om en permanent ordning, dette her, men i en overgangsperiode i veldig usikre og ustabile tider, sier Per Arne Johansen i PEAB, og fortsetter:
– Vi har mistet en tredel av våre ansatte – flest på grunn av permitteringsreglene. Noen er langtidssykmeldte som ikke klarte å komme tilbake i jobb, mens de fleste enten har vært permittert i 26 uker og blitt sagt opp fordi vi ikke har nok jobb til dem eller har sluttet selv fordi de er livredde for å miste inntekt. Jeg vil anslå at 70 prosent av tapt arbeidsstokk skyldes de jævla permitteringsreglene.
Den tillitsvalgte får støtte fra Fellesforbundet, som mener dette vil føre til masseoppsigelser i byggebransjen og tappe Norges største fastlandsnæring for avgjørende kompetanse. 70 milliarder kroner i årlig omsetning er borte som følge av krisen bransjen står i. Når pilene snur, renta går ned og boligbyggingen tar seg opp, vil det mangle folk til å gjøre jobben, mener de.
– Ganske mange tusen ansatte har forsvunnet ut av byggebransjen allerede, mange av dem har reist til hjemlandet og har trolig ingen planer om å komme tilbake. Jo mindre kompetanse og kapasitet vi har, desto større blir presset på priser og gjennomføringsevne. Når markedet snur, vil det ta tid å bemanne opp, sier forbundssekretær i Fellesforbundet, Christian Justnes.
Han legger ikke skjul på skuffelsen.
– I dialogen med Brenna og hennes folk har vi hatt et klart inntrykk av at de ønsket å lytte og var åpne for å endre permitteringsreglene. Så det må ha stoppet over henne, og der sitter det to som heter Jens og Jonas. Jeg tror det var Brennas intensjon å hjelpe oss, men vi synes resultatet er uryddig, føler oss sviktet og er veldig skuffet, sier Justnes.
Den samme skuffelsen møtes regjeringens helomvending med av Arbeidsmandsforbundet, som representerer anleggsbransjen.
– Vi oppfattet at vi fikk ganske klare tilbakemeldinger om at de skjønte utfordringene vi står i og at de skulle se på permitteringsreglene, og hadde innkassert at sånn blir det. Vi er fryktelig skuffet, sier forbundsleder Brede Edvardsen.
Les også:
«Sliterne» skal få over 31.000 mer i pensjon. Slik kan ordninga bli
(+)
Forbundsleder Brede Edvardsen i Arbeidsmandsforbundet (til venstre) og forbundssekretær for byggebransjen i Fellesforbundet, Christian Justnes, fortviler begge over regjeringens nei til utvidet permittering i bygg- og anleggsbransjen
(Martin Næss Kristiansen)
Peker på statsministerens tale til Ap-landsmøtet
Justnes i Fellesforbundet påpeker at situasjonen også omfatter byggeindustrien, altså fabrikkene som produserer byggevarer til byggebransjen. De er også organisert i Fellesforbundet og opplever også et akutt behov for bedre permitteringsregelverk.
Justnes forklarer hvorfor byggebransjen føler seg sviktet.
– Bransjen vår har fått nærmest eneansvar for å kjøle ned norsk økonomi med lav aktivitet, og derfor har vi en klar forventning om at regjeringen stiller opp for å ta vare på folkene våre.
– Jeg tør ikke tenke på hvordan boligmarkedet blir framover. Nå skyves bare problemene foran oss, for folk kan ikke slutte å bo. Likevel bygger vi omtrent bare halvparten av boligene det er behov for, estimert til cirka 29.000. Det er et forklaringsproblem her: Hvorfor bygge så få boliger, og likevel ha så mye ledig kapasitet i bransjen?, spør Justnes.
Han viser til statsminister og partileder Jonas Gahr Støres åpningstale på Aps landsmøte nylig.
– Jonas sa at Ap skal gjøre det viktigste i folks liv til det viktigste i sin politikk, men det rimer ikke med at de dropper 52-ukers permitteringer. De bør huske på at dette handler om folk, og ikke om statistikk. De bør komme seg ut og snakke med folk, for det kommer nok mange skuffede bygningsarbeidere til valgurnene etter sommeren, mener han, og legger til:
– Ap har gjort mye godt for norsk arbeidsliv, men intensjonen om flere faste ansatte må faktisk følges opp med praktisk politikk. Permitteringer er alternativet vi har til oppsigelser. Tap av mange faste ansatte vil etter hvert gi et press på markedet for innleid arbeidskraft, som vel heller ikke er noe dagens regjering ønsker seg.
Det ville vært fullt mulig og forsvarlig å komme bransjens behov i møte, framholder Fellesforbundets mann:
– Vi ber ikke om særordninger, men er likevel alene om behovet for å kunne permittere i 52 uker. Bransjer med høy aktivitet, som industrien, permitterer jo ikke folk for moro skyld. Og dette regelverket er endret nesten 20 ganger siden 1990-tallet, og har gått opp og ned etter behov, så det er vist tidligere at fleksibiliteten i systemet finnes, poengterer Justnes.
Mener bransjen vil slite i årevis
Regjeringens nei kommer til å medføre at ganske mange som har vært permittert nå får oppsigelser, ifølge Brede Edvardsen i Arbeidsmandsforbundet. Og der det er lav aktivitet, vil bedriftene gå rett til oppsigelser i stedet for permitteringer ettersom aktiviteten ser ut til å ta seg opp først i 2026, mener han.
– Bransjen vil kunne slite i flere år framover fordi den mister spesialkompetanse som er uerstattelig. Det vil særlig gå mye fagkompetanse tapt i tunneldrift, hvor det jobber mange spesialister. De er det ikke bare å erstatte med vikarer. Når kompetansen først forsvinner fra bransjen, er den ikke lett å hente inn igjen, forklarer Edvardsen.
– Det betyr at når oppdragene kommer, vil det ikke være kapasitet til å bygge ut store, planlagte samferdselsprosjekter, legger han til.
Edvardsen viser til at en fortsatt permitteringsgrense på 26 uker vil få dramatiske konsekvenser for de store aktørene, som eksempelvis Skanska og Veidekke, som har folk i både bygge- og anleggsbransjen.
– Dette vil innen kort tid ramme rundt 300 ansatte hos de store entreprenørene på anleggssiden. I små- og mellomstore bedrifter er det nedbemannet med 400-500 allerede. Og dette er bare begynnelsen, advarer Edvardsen.
– Flere hundre arbeidsfolk mister jobben. De er nødt til å finne seg noe annet å gjøre, og mange bytter da bransje for å holde seg i jobb. Det er vi lei oss for, sier han.
Les også: Peggy Hessen Følsvik:
– Sykelønna er politikk
(+)
– Som å pisse i buksa for å holde seg varm
I PEAB i Tromsø gir hovedtillitsvalgte Per Arne Johansen ros til ledelsen i selskapet for måten de har løst situasjonen på, med for mange ansatte til for lite jobb.
– De har gjort en formidabel jobb med å finne arbeid, leie ut folk på tvers av landet og så videre. Men jobbene tar slutt en dag, og da blir det en ny runde med permitteringer for bare et halvt år, påpeker han.
Regjeringen vil heller ikke oppnå intensjonen om at folk skal over i nye, hele stillinger i stedet for å være permittert, mener han.
– Da slutter mange. Samtidig er det å bytte jobb innen bransjen som å pisse i buksa for å holde seg varm, for den nye arbeidsgiveren har de samme problemene som den forrige. Og kom du sist inn et sted, går du først ut når det skal kuttes, sier Johansen.
Og dersom mange ansatte bytter bransje, vil det låse bedriftene når byggebransjen ser lysere tider, poengterer han.
– Får vi en jobb i dag, kan det gå et halvt år, kanskje et år, før vi er i gang og har folk på plass. Min store skrekk er at vi taper så mye fagkunnskap når ansatte forsvinner ut for godt og vi står igjen med innleie av vikarer som ingen kan lære opp.
–
Men er det så mange som vil permitteres lengre enn 26 uker, og stå enda lengre med lavere inntekt?
– Du går ned i inntekt som permittert, men litt lønn er bedre enn ingenting. Det er en større krise å miste arbeidsplassen, med konkurser på løpende bånd og et trangt arbeidsmarked, sier Johansen.
Han er ikke optimistisk til tiden som kommer:
– Det blir nok ikke noe bedre framover, med Donald Trumps tollavgifter og ny prisøkning. Rentekutt kan vi vel sikkert se langt etter nå, tror han.
– Det var et løfte fra Brenna, slik jeg oppfattet det. Jeg ble veldig skuffet, slutter Johansen.
Dette svarer Brenna
Arbeids- og inkluderingsminister Tonje Brenna sier til Dagsavisen at hun forstår bransjens bekymring.
– Bygg- og anleggsbransjen består av mange dyktige fagfolk som utfører viktig arbeid for landet vårt. Jeg forstår at det kan være utfordrende å håndtere usikkerhet knyttet til egen arbeidsplass. Det foreligger ingen planer om endringer nå, men vi følger nøye med på utviklingen.
Brenna slår fast at det går godt i norsk økonomi, selv om usikkerheten har økt som følge av de varslede tolltiltakene.
– Både Norges Bank og SSB, som begge oppdaterte sine anslag i mars, forventer at den økonomiske aktiviteten tar seg opp i inneværende år. Det vil også komme bygge- og anleggssektoren til gode. Regjeringa har en kraftfull satsing i 2025-budsjettet, som treffer bygge- og anleggs­sektoren. Den store satsingen på forsvarssektoren, økte offentlige investeringer og en økning i Husbankens låneramme vil kunne gi økt aktivitet i næringen, sier Brenna.
Les også:
400.000 vurderer til enhver tid om de orker å stå i arbeid
(+)"
3_09_04_2025,Trump signerer presidentordre for å øke kullproduksjon,Lytt til saken,https://akamai.vgc.no/v2/images/d6c942ea-a980-421a-8d2d-d16de171aa04?format=auto&w=1080&s=aefe7ba1afefc1b74622d55fab29a4bf925dc907,2025-04-08 20:48:07,https://www.vg.no/nyheter/i/kwOmm6/trump-signerer-presidentorder-for-aa-oeke-kullproduksjon,"Politics, Business, Economics","– Vi vil raskt fremskynde tildelingen av lisenser for kullutvinning på føderal grunn, sier presidenten.
Nå
– Vi avslutter Joe Bidens krig mot det vakre, rene kullet én gang for alle. Vi skal få gruvearbeiderne tilbake i jobb.
Det er beskjeden fra USAs 47. president, Donald Trump.
Bak han står energi- og kullgruvearbeidere fremstilt i The East Room – et festlokale – i Det hvite hus.
Ifølge Trump går administrasjonen hans inn for fjerne reguleringer mot kullindustrien i landet.
I praksis betyr det at kullproduksjonen vil øke – i strid med mangeårig politikk om å dramatisk senke utvinningen av kull.
Noe av det første Trump gjorde som president, var å trekke USA ut av Parisavtalen – igjen.
– Vi vil raskt fremskynde tildelingen av lisenser for kullutvinning på føderal grunn. Vi skal forenkle tillatelsesprosessene, avslutte myndighetenes forutinntatthet mot kull, og vi skal ta i bruk de omfattende fullmaktene i forsvarsproduksjonsloven, lover Trump.
– Verdien av uutnyttet kull i landet vårt er hundre ganger større enn verdien av alt gullet i Fort Knox, og vi skal frigjøre dette potensialet og gjøre Amerika rikt og mektig igjen, sier Trump.
– I henhold til denne ordren gir jeg også energiminister Chris Wright beskjed om å bruke milliarder av føderale dollar til å investere i neste generasjon kullteknologi.
Vil redde kullkraftverk
Ifølge Det amerikanske energidepartementet (EIA) har kullproduksjonen i USA falt til under halvparten av toppnivået i 2008.
Kullkraftverk står nå for mindre enn 20 prosent av USAs elektrisitetsproduksjon, ned fra 50 prosent ved årtusenskiftet, skriver EIA.
Trumps nye presidentordrer vil blant annet forsøke å redde kullkraftverk som ellers ville blitt stengt, opplyser kilder til Reuters.
Miljøvernere raser
Miljøorganisasjoner er sterkt kritiske til Trumps nye kullsatsing.
– Kullkraftverk er gamle og skitne, ikke-konkurransedyktige og upålitelige, sier Kit Kennedy, direktør for kraftforsyning i Natural Resources Defense Council.
– Trump-administrasjonen sitter fast i fortiden og prøver å få strømkundene til å betale mer for gårsdagens energi. I stedet burde de gjøre alt de kan for å bygge fremtidens strømnett, sier Kennedy til Reuters.
Kull slipper ut mer av klimagassen karbondioksid enn noe annet fossilt brensel når det brennes. Det avgir også forurensning som er knyttet til lunge- og hjertesykdommer.
Aksjekurser skjøt i været
Aksjekursene til amerikanske kullprodusenter som Peabody og Core Natural Resources steg begge med rundt 9 prosent etter at nyheten ble kjent.
– Ordrene vil tydelig prioritere hvordan vi på en ansvarlig måte kan holde lyset på, anerkjenne den enorme strategiske verdien av amerikansk kullutvinning og omfavne de økonomiske mulighetene som kommer fra amerikansk energirikdom.
Det sier Rich Nolan, president og administrerende direktør i National Mining Association, til Reuters.
Trumps nye forsøk på å redde kullindustrien kommer i en tid der USAs strømbehov øker for første gang på to tiår. Energikrevende datasentre for kunstig intelligens, elbiler og kryptovalutaer øker forbruket.
Eksisterende kullkraftverk i USA leverer strøm til nettet bare rundt 40 prosent av tiden. Tilhengere mener dette tallet kan økes gjennom deregulering og andre tiltak.
Ordrene som Trump skal signere tirsdag vil også be energiminister Chris Wright om å vurdere om kull som brukes i stålproduksjon er et «kritisk mineral», opplyser en høytstående tjenestemann i Det hvite hus til Reuters.
I tillegg vil ordrene be innenriksminister Doug Burgum om å erkjenne slutten på et moratorium som stanset nye kullutvinningskontrakter på føderalt land, og prioritere slik utleie.
Ifølge EIA forventes USAs kullproduksjon å fortsette å falle fra anslåtte 512 millioner tonn i 2024 til 483 millioner tonn i 2025 og 467 millioner tonn i 2026, på grunn av fortsatt konkurranse med naturgass og fornybar energi i kraftsektoren.
Tidligere forsøk mislyktes
Dette er ikke første gang Trump forsøker å redde kullindustrien.
I sin første presidentperiode ba han daværende energiminister Rick Perry om å instruere det føderale FERC til å subsidiere kullkraftverk for deres bidrag til å gjøre strømnettet mer pålitelig og robust.
FERC avviste imidlertid planen i 2018, med begrunnelsen at slike subsidier kanskje ikke ville være rettferdige.
– Dokumentasjonen viser ikke at et slikt utfall ville være rettferdig og rimelig, skrev FERC i sin kjennelse."
4_09_04_2025,Slik rammes Trumps milliardærvenner: – Nå får de svi,Oline Nave,https://www.cdn.tv2.no/images?imageId=17539543&x=0&y=4.22&cropw=100&croph=84.05&panox=0&panoy=4.22&panow=100&panoh=84.05&width=1200&height=630,2025-04-08 18:04:20,https://www.tv2.no/nyheter/utenriks/slik-rammes-trumps-milliardaervenner-na-far-de-svi/17628995,Politikk,"– Det er en gammel frase som sier: «Be careful what you wish for», sier USA-ekspert og rådgiver i Cevita, Eirik Løkke, til TV 2.
På Trumps innsettelse sto verdens rikeste tek-milliardærer på rekke og rad bak den nye presidenten. Flere hadde gitt enorme summer for å sikre den republikanske kandidaten seieren.
Nå har samme gjeng tapt milliarder på børsen etter at Trump truet med å gjøre alvor av planene om høye tollsatser og proteksjonisme.
– Det virker som en del av støttespillerne ikke hadde trodd at han skulle gjøre denne økonomiske galskapen. Én grunn til det er at det er økonomisk galskap, sier Løkke.
– De har undervurdert galskapen til Trump. Og nå får de svi.
Kritiserte Trump
Mandag melder Washington Post at Elon Musk skal ha forsøkt å stanse toll-planene. I helgen sa han at han ønsket seg tollfri handel mellom Europa og Nord-Amerika.
En annen som har uttrykt sin misnøye er den amerikanske hedgefond-milliardæren Bill Ackman.
Han mener at presidenten mister tilliten til bedriftsledere over hele verden.
– Konsekvensene for landet vårt og de millioner av innbyggerne våre som har støttet presidenten – spesielt lavinntektsforbrukere som allerede er under en enorm mengde økonomisk stress – kommer til å bli alvorlig negative. Det var ikke dette vi stemte på, skrev han på X søndag.
Tirsdag ettermiddag publiserte han en ny melding, der han går tilbake på kritikken:
– Noen har feiltolket mine tanker om toll. Jeg støtter presidenten fullstendig når det gjelder å bruke toll for å eliminere toll og urettferdig handelspraksis fra våre partnere, og for å introdusere flere investeringer og produksjon i landet vårt, skriver han.
I stedet tar han til orde for en pause på inntil 90 dager før tollsatsene innføres, slik at det blir tid til forhandlinger.
Ellers er det stille fra milliardærer som Mark Zuckerberg og Jeff Bezos, som begge har tapt over 20 milliarder dollar etter Trumps «frigjøringsdag», ifølge The Guardian.
– De sitter stille i båten fordi de ikke vil innrømme at de gjorde feil, sier Løkke.
Ikke kontroll
Også professor Hilmar Mjelde mener at støttespillerne har overvurdert sin innflytelse. Han tror at milliardærer og andre samfunnstopper i USA nå lærer en «klassisk lekse»:
– Nemlig at de ikke kan kontrollere ham. Det har skjedde flere ganger i verdenshistorien at de økonomiske elitene satser på feil hest og ender opp med en regjeringssjef de ikke kan kontrollere likevel, sier han og fortsetter:
– På et eller annet tidspunkt må vi jo tro at resten av det politiske og økonomiske USA ikke bare vil sitte passivt og la en én mann styre et land helt i grøfta.
– Blitt overtroisk
Ifølge Mjelde er det meningsløst å lete etter en sammenheng eller overordnet plan i det Trump gjør, som kan forklare hvorfor han vil ha politikk som rammer støttespillerne så hardt.
– Trump har ingen ideologi eller strategi, sier han.
– Hvor viktig er støtten fra disse milliardærene for Trump?
– To ting er annerledes i Trumps andre periode. For det første trenger han ikke bekymre seg for gjenvalg, noe som i første periode fikk ham til å begrense seg. For det andre er han blitt overtroisk etter attentatforsøket. Han ser ut til å ville la skjebnen bestemme og så får ting bare gå som de går, sier Mjelde.
– Tror du vennskapet mellom Trump og Musk vil fortsette dersom Trump ikke snur?
– Jeg tror Trump er redd Musk. Musk er ikke bare en hvilken som helst medarbeider Trump kan sparke. Han har økonomisk og mediemessig makt gjennom X som gir ham makt over Trump, sier Mjelde.
Samtidig kan ikke Musk alene stanse de varslede tollpakkene, ifølge professoren.
– Dersom det nå oppstår åpen uenighet med Trump blant flere av hans støttespillere, slik mange i Demokratenes leir brøt med Biden etter debattfiaskoen sist sommer, så tror jeg det kan ha en effekt. Trump gjorde retrett i sin første periode når kritikken ble stor nok.
Peker på velgerne
Løkke tror ikke at det er milliardærenes reaksjoner som vil få Trump til å snu – men vanlige folk.
– Jeg tror det som virkelig kan endre dette, er når velgerne gir tilbakemelding ved at oppslutningen og troverdigheten til Trumps økonomiske politikk faller, når vi virkelig får se konsekvensene av inflasjon og økte priser.
Han tror verken på en kollektiv reaksjon fra USAs rikeste, eller at det vil komme sterk nok kritikk internt i administrasjonen.
– Trump har plukket ut mye sterkere lojalister denne gangen. Det er liten grunn til å tro at det kommer noen innenfra. Der oppfattes han mer som en fører enn som en president, noe som er alt annet enn bra for USA, sier Løkke."
5_09_04_2025,Faren med å forklare Trump,Benedicte Bull,https://premium.vgc.no/v2/images/b545a978-c7be-4be4-a5af-b6b3fccc9535?fit=crop&format=auto&h=1080&w=1920&s=fde88ddd6ac15cb11812730653af407901f4f739,2025-04-08 18:00:00,https://www.aftenposten.no/meninger/debatt/i/8qk9ww/benedicte-bull-faren-med-aa-forklare-trump,Politikk,"Når et sånt system forklares rasjonelt, bidrar man samtidig til å legitimere det. Det er jeg svært overrasket over at en sjeføkonom i en respektert norsk bank begir seg inn på.
Det kan virke tilforlatelig når en sjeføkonom forsøker å forklare USAs president Donald Trumps tollpolitikk med behovet for å få ned statsgjelden og å begrense Kinas makt, slik Elisabeth Holvik, sjeføkonom i Sparebank1, forsøkte seg på i Aftenposten, NRK og podkasten Ness i forrige uke.
Men en slik rasjonalisering ender fort med å repetere Trumps løgner og rettferdiggjøre en politikk som både er antidemokratisk, irrasjonell og brutal. Så også i dette tilfellet.
Ikke nødvendig med toll for samarbeid
Som statsviter med Latin-Amerika som interesseområde reagerte jeg først på Holviks påstand i Dagsnytt 18 om at Trump hadde innført toll mot Mexico og Canada for å få landene til å samarbeide om å stoppe migrasjon og fentanylstrømmene til USA. «Folk dør jo hver dag av fentanyl», som Holvik sa.
For å ta det fra begynnelsen: Fra Canada kommer det hverken store strømmer fentanyl eller migranter. Over grensen fra Mexico kom det begge deler, men Mexicos president Claudia Sheinbaum har insistert på betydningen av et godt samarbeid med USA helt siden hun ble valgt. Fentanyldødsfallene er også gått betydelig ned det siste året, blant annet som følge av USAs tidligere president Joe Bidens samarbeid med Mexico og Kina.
Det var med andre ord ikke nødvendig å innføre 25 prosent toll og sende den mexicanske økonomien ut i en resesjon for å oppnå samarbeid.
At Sheinbaum utleverte 29 narkotopper og sendte 10.000 mann til grensen for å stoppe migrasjonen, gjorde heller ikke nevneverdig inntrykk på presidenten. En viss «tollrabatt» kom først etter press fra tunge amerikanske økonomiske interesser.
Det hører også med til historien at 90 prosent av dem som blir tatt for fentanylsmugling, er amerikanere, og at 70-90 prosent av alle våpnene som blir brukt i Mexico, smugles fra USA, siden USAs våpenlover er langt mer liberale enn Mexicos. Men alle Mexicos forsøk på å få USA til å stramme inn har vært fånyttes.
«Folk dør hver dag av det i Mexico», for å si det sånn.
Ubrukelig som incentiv
Holvik argumenterer videre for at tollmurene er viktige for å få tilbake USAs tapte industri og tilhørende arbeidsplasser. Men det argumentet henger dårlig sammen med forklaringen om at man bruker toll for å oppnå andre mål, som redusert migrasjon og narkotika.
Vil du ha høyere rente på sparekontoen?
Disse bankene er best for deg.
Se oversikten på Penger.no
For om toll brukes som forhandlingskort, er det jo pr. definisjon grunnleggende uforutsigbart og dermed ubrukelig som incentiv for å trekke industrien hjem igjen. Hva om Mexico stoppet all fentanylsmugling og tollmuren mot Mexico ble fjernet og du hadde investert millioner i Michigan?
Det andre hovedargumentet Holvik presenterer i forklaringen på Trumps tollpolitikk, er at den er nødvendig for å få ned USAs enorme statsgjeld.
For at en president skal kunne innføre toll, må han vise til at landet er under en ekstraordinær trussel. Det gjør Trump ved å vise til gjeldskrisen og trusselen fra Kina. Tollene er tenkt å bringe 6 trillioner dollar inn i statskassen i løpet av det neste tiåret. Men den gevinsten vil nesten fordufte med Trumps skattepakke til de rikeste. Den vil redusere føderale inntekter med 4,5 trillioner dollar i samme periode. Med andre ord, argumentet holder ikke.
Holvik prøver seg med at USA bare vil øke tollsatsene til «det samme som de blir møtt med». Sannheten er at tollsatsene overhodet ikke henger sammen med det USA blir møtt med.
Kjøpt hele Trumps fortelling
Holvik har kjøpt hele Trumps fortelling – om USAs plass i verden, om det grønne skiftet og innvandrere.
Hun repeterer historien om at USA i etterkrigstiden bygget opp et flott frihandelssystem og internasjonale institusjoner som skulle sikre fred og velstand, med dollar som reservevaluta og USA som verdenspoliti, for så å bli snytt og svekket.
Det henger dårlig sammen med Holviks egen fremstilling av USAs økonomi for bare to år siden, og heller ikke med hennes referanser til Draghi-rapporten, som viser at det er Europas og ikke USAs økonomi som har sakket akterut. Det henger selvsagt heller ikke sammen med veksttallene i USA frem til Trump tok over.
Beveger seg inn i kjente konspirasjonsteorier
Man trenger ikke å se verden fra et latinamerikansk ståsted for å skjønne at fremstillingen av Holviks USA er mildt sagt mangelfull.
Ja, USA har vært med på å etablere et multilateralt system for samhandling, sammen med mange andre land, og det systemet har åpnet markeder over hele verden og vært til USAs og amerikanske selskapers fordel. Og USAs opptreden som «verdenspoliti» har inkludert å regissere kupp og invadere andre land for å forsvare sine egne økonomiske eller sikkerhetsinteresser.
Som Holvik sier i podkasten Ness: Man må «kunne sin historie». Det bruker hun for å referere til at man i det gamle Hellas blindet motstandernes soldater istedenfor å drepe dem, slik at fienden må bruke ressurser for å ta seg av dem istedenfor å bygge opp forsvaret. Hun mener samme taktikk kan ha blitt tatt i bruk av «noen» gjennom å sende innvandrere til Europa «for å destabilisere». Her beveger hun seg inn i kjente konspirasjonsteorier. Det hele toppes med at hun hevder at «det grønne skiftet er rein ideologi».
Legitimerer maktmisbruket
Alt dette er med på å rettferdiggjøre og rasjonalisere en politikk ført av Trump og hans like. Men det er lite som tyder på at Trumps politikk kan forklares rasjonelt. Trumps primære motiv er å vise makt, overfor andre stater og overfor sine egne velgere.
Et forsøk på å legitimere den politikken legitimerer også det maktmisbruket som nå foregår i USA. Det merkes så langt mest «nedenfra»: hos venezuelanere uten kriminelt rulleblad som nå er sendt til høysikkerhetsfengsler i El Salvador, hos studenter som «forsvinner» etter å ha deltatt i en lovlig demonstrasjon, innvandrere som blir fratatt papirer, visum og avtaler.
Alt dette er først og fremst maktdemonstrasjoner. Det filmes og spres i sosiale medier. Trump skal vise overfor velgerne at han har makt til å ordne opp. Han behøver ikke å rette seg etter lover, demokratiske institusjoner, handelsavtaler med allierte eller menneskerettigheter.
Når et sånt system forklares rasjonelt, bidrar man samtidig til å legitimere det. Det er jeg svært overrasket over at en sjeføkonom i en respektert norsk bank begir seg inn på."
6_09_04_2025,Stormaktene overtar verdensordenen,Iver B. Neumann,https://images.dngroup.com/image/eyJ3IjoxMjAwLCJmIjoid2VicCIsImsiOiI3ZjIwMjM1OGYwOWIyZWMyZDc2ZTUwMjhiZTkzMDNjYyIsImNyb3AiOlswLDIyNCwyNDAwLDEyMDBdLCJyIjoyLCJvIjoiZG4ifQ,2025-04-08 17:15:52,https://www.dn.no/kronikk/geopolitikk/utenrikspolitikk/trump/stormaktene-overtar-verdensordenen/2-1-1803577,Politics,"De handelspolitiske effektene av Trumps fremferd er svært omfattende og enkle å få øye på, i hvert fall for den økonomisk skolerte. Ser vi tollbonanzaen i sammenheng med Trump-regimets generelle angrep på internasjonalt samarbeid, ser det imidlertid ut som det handelspolitiske bare er ett av fontavsnittene i USAs kamp mot systemet av internasjonale organisasjoner.
USA er allerede ute av en rekke organisasjoner og avtaler. Det er snakk om også å gå ut ikke bare av Verdens handelsorganisasjon (WTO), men også av FN generelt, og av Nato.
Uten slikt multilateralt samarbeid, er vi på vei tilbake til slik verden så ut før Den annen verdenskrig. Der dagens internasjonale system er preget av samarbeid mellom flere stater av alle størrelser innen rammer av internasjonale organisasjoner, ser vi nå konturene av en orden der stormaktene sammen bestemmer hva som skal skje med andre stater.
Slikt stormaktssamarbeid er den historiske regel.
Fra senmiddelalderen av vokste det i Europa frem et statssystem. Andre typer enheter enn stater ble fortrengt. De forsvant ikke nødvendigvis, men de var ikke sentrale nok for systemet til å kunne regnes som fullgode enheter i systemet.
Stater samhandlet stadig mer med hverandre, hvilket vil si at det ble flere og tettere relasjoner i systemet. På Wiener-kongressen i 1815 formulerte man lover og regler som knesatte prinsippet om at alle stater er suverene, det vil si at de bestemmer over eget territorium og egen utenrikspolitikk.
Alle stater skulle altså være like.
På den annen side var enkelte stater likere enn andre. De var med i alle komiteene som var i sving ved kongressen og de fikk spesielle rettigheter som andre stater ikke hadde. Dette var stormaktene: Frankrike, Habsburger-riket, Preussen, Russland, Storbritannia. Andre kjente internasjonale systemer har også hatt sine stormakter, som sammen har tatt på seg, eller om man vil tilrevet seg retten til, å opprettholde en viss grad av orden.
I de første årene etter Wiener-kongressen møttes de europeiske stormaktene årlig for å diskutere hva som skulle til for å opprettholde ordenen de hadde knesatt. Enkelte mellomstore makter fikk av og til være med. Måtte enkelte stater invaderes? Statsoverhoder i stater med problematiske regimer avsettes?
En spesifikk stormakt ryddet opp på vegne av de andre, slik Frankrike gjorde da det i 1823 invaderte Spania og satte en stopper for tre år med liberalt styre. Dette systemet ble kalt den europeiske konsert. Når vi sier «konsert» på norsk, tenker vi musikk, og det italienske «concerto» betyr da også musikkonsert. Ordet kan imidlertid også simpelthen bety harmoni, og verbet det kommer fra, «concertare», betyr å komme til enighet.
Den europeiske konsert var med andre ord simpelthen en orden der stormaktene kom til enighet. 1822 var riktignok det siste året dette skjedde ved en årlig kongress, men kongressene fortsatte sporadisk gjennom hele 1800-tallet.
Først med Den første verdenskrig forsvant stormaktskonserten helt, og Folkeforbundet tok dets plass. Stormaktene forsvant selvsagt ikke. Både i Folkeforbundet og i arvtageren de forente nasjoner (FN) ser vi en spenning mellom prinsippet at alle stater er like og at noen stater er likere enn andre. I FNs generalforsamling har alle medlemsstater én stemme. I sikkerhetsrådet dominerer stormaktene.
Globaliseringen vi har sett det siste halve århundret gjeninnførte andre aktører enn stater som sentrale for internasjonal orden – ikke-statlige organisasjoner, selskaper osv. Relasjonene mellom stater og andre aktører ble tettere. Begge de to grunnleggende trekkene ved et system, antall enheter og tettheten i relasjonene, forandret seg betraktelig.
Et slående viktig trekk ved denne endringen var at internasjonale organisasjoner, organisasjoner som har stater som medlemmer, ble flere og flere og viktigere og viktigere. Samtidig vokste det frem lover og regler som utfordret statlig suverenitet som sentralt trekk ved den internasjonale orden.
Menneskerettigheter kan tjene som eksempel: Poenget med dem er at mennesker har rettigheter simpelthen i kraft av å være mennesker, ikke i kraft av å være borgere av en stat.
Det var USA og særlig Europa som drev dette verket. Kina og Russland var motvillige. Nå har altså Trumps USA fått nok av globalisering. Den kommer neppe til å forsvinne, til det er endringene den har ført med seg for dyptpløyende, men den bremses.
Som vi ser spesielt i Ukraina, er stormaktskonsert i noen grad tilbake. USA ser lite poeng i å ta med stater som faktisk er berørt i forhandlinger. Russland er glad for å få lov til å forhandle med USA på like fot.
Én svale gjør ingen sommer, heter det, og vi kan neppe konkludere med at stormaktskonsert er tilbake som sentralt ordnende prinsipp bare på grunn av det som skjer i Ukraina.
Merk imidlertid at Trump er generelt skeptisk til multilaterale organisasjoner. Allerede i begynnelsen av februar nedsatte han en gruppe som skulle gjennomgå alle USAs multilaterale forbindelser, vel med sikte på å skjære ned. USA har allerede forlatt en rekke av dem. Høyreradikale amerikanere har i årevis ment at FN er et komplott mot USA.
Trumps kutt i bevilgninger til FN har allerede redusert organisasjonens slagkraft betydelig, og verre vil det sannsynligvis bli. Trump selv har uttalt at EU ble dannet for å bekjempe USAs interesser, og er lite fornøyd med Nato.
Se video: Trump sier at EU ble dannet for å skade USA: – Vil måtte kjøpe energi:
Konflikten å følge for å se om stormaktssamarbeid på bekostning av internasjonale organisasjoner er kommet tilbake, er konflikten over Taiwan-stredet.
Det går rykter i Washington om en Hongkong-inspirert plan der USA leaser Taiwan fra Kina i 99 år, hvorpå Taiwan faller tilbake til Kina. Dette er altså bare rykter. Grunnen til at de har oppstått, kan være at det finnes ild, men selv om det ikke skulle finnes noen planer overhodet, er ryktet i seg selv et eksempel på stormaktskonserttenkning.
Det siste århundrets politikk, der først internasjonale organisasjoner og så også globalisering, har stått sterkt, er tross alt unikt. Tidligere tiders globalisering har ikke vært så tett og langvarig som denne gang.
Tollbonanzaen må ses i sammenheng med Trump-regimets motstand mot klimasamarbeid, vrangvillighet i Nato og skepsis mot samarbeid generelt. Legger man til Trumps fascinasjon for å snakke direkte til andre statsledere, og særlig stormaktsledere, ser vi på en mulig gjenkomst for stormaktskonsert.
En slik gjenkomst blir mer sannsynlig av at den ville utgjøre en historisk normalisering.
For ikke-stormakter som Norge ville den også være en prekær utfordring.
(Vilkår)"
7_09_04_2025,Trump og Le Pen må lære seg forskjellen på heksejakt og rettsstat,Dagens lederartikkel,https://premium.vgc.no/v2/images/e679c492-0444-4a54-ad98-80a444872f86?fit=crop&format=auto&h=1366&w=2048&s=1d0c0684fc97e7a00a971848d0a46a18ca6fff4b,2025-04-08 16:40:27,https://www.aftenposten.no/meninger/leder/i/vgK6B4/trump-og-le-pen-maa-laere-seg-forskjellen-paa-heksejakt-og-rettsstat,Politikk,"Når en politiker blir dømt, kan grunnen rett og slett være at politikeren har gjort noe straffbart.
Lederen gir uttrykk for Aftenpostens syn. Sjefredaktør og politisk redaktør har ansvar for innholdet.
«Free Marine Le Pen!» tordnet USAs president, Donald Trump, på sitt nettsted Truth Social fredag. «Hekseprosessen mot Le Pen er et nytt eksempel på hvordan den europeiske venstresiden driver med rettsprosesser for å ramme ytringsfriheten og politiske motstandere. Det er det samme grepet som ble tatt mot meg», hevdet Trump.
Moderne mennesker, særlig statsledere, bør være forsiktige med å beskylde andre for å drive med hekseprosesser. For dette var en særlig fæl type jus som pågikk fra senmiddelalderen til et stykke inn på 1700-tallet. «Man anslår at i underkant av 60.000 personer ble dømt til døden for trolldom og hekseri i Europa og Nord-Amerika», heter det i Store Norske Leksikon.
Uten demokrati, ingen rettsstat. Uten rettsstat, intet demokrati. Hadde amerikanere og europeere vært så noenlunde enige om dét, hadde det fortsatt vært lett å snakke om et verdifellesskap i Vesten. For dette er jo et helt grunnleggende poeng. Folkevalgte politikere lager lovene, inklusive de mange som skal beskytte enkeltmenneskers frihet. Men lovene har ingen verdi hvis det ikke finnes et rettsapparat som passer på at lovene blir fulgt.
Alle er like for loven. Politikere også. Ja, faktisk er det særlig viktig at politikerne selv følger lovene, for ellers ryker respekten for både rettsstat og demokrati.
Marine Le Pen, frontfigur i det ytterliggående franske høyrepartiet Nasjonal samling, ble 31. mars dømt for misbruk av 7 millioner euro (ca. 84 millioner kroner) som var ment for arbeid i EU-parlamentet. Dommen på fire års fengsel og fem års utestengelse fra politikk er anket. Den ble avsagt etter en lang prosess og underbygget av omfattende bevismateriale.
Le Pen har selv brukt ordet «heksejakt» om denne rettsprosessen. Hverken hun eller Trump vil erklære at politikere ikke trenger å følge loven. Men når de selv blir etterforsket for mulige lovbrudd, får pipen en annen lyd. Da blir politi, påtalemyndighet og dommerstand plutselig bare en gjeng som driver med hekseprosesser og angrep på demokratiet.
Angrep er det beste forsvar, heter det. Men når Donald Trump, av alle, beskylder det franske rettsvesenet for angrep på demokrati og rettsstat, er det liten eller ingen grunn til å lytte."
8_09_04_2025,Knappest mulig Støre-flertall: Målfoto,Lars Nehru Sand,https://gfx.nrk.no/nxDKn81munRcYWeVZuDgQg7uLX5FEfLxbg1VHlFcH-xA.jpg,2025-04-08 15:59:30,https://www.nrk.no/ytring/knappest-mulig-store-flertall_-malfoto-1.17374951,Politics,"Valg
Siste meningsmåling
Arbeiderpartiet justeres litt ned etter jubellandsmøtet, mens Sp går frem. Frp er fortsatt større enn Høyre, men avstanden minker. Det mest spennende er at det er dødt løp mellom blokkene med MDGs mandater på vippen.
Meningsmåling april 2025 Hvordan ville Norge stemt?
Vis i tillegg
Forrige måling
Valget i 2021
Feilmargin Partioppslutning
Parti Oppslutning
Endring
27,9 %
−2,2
21,0 %
−1,9
18,9 %
+0,8
7,2 %
+2,2
6,3 %
−0,1
3,8 %
−0,6
3,7 %
−0,8
3,3 %
+0,8
3,2 %
+0,6
Vis flere partier
Partimåling fra Norstat for april 2025 med 994 spurte. Viser endring fra meningsmåling i mars.
Høyre stabiliserer seg etter siste måneders uro.
Både Støre og Solberg spiller aktivt på sin erfaring med å styre Norge i krevende tider.
Trygghetsbudskapet har preget landsmøtetalene, politiske vedtak og medieutspill fra de to helt siden før Donald Trump ble innsatt som amerikansk president.
Rundt årsskiftet var velgerne opptatt av trygghet for sin egen personlige økonomi og et grovere kriminalitetsbilde. Nå har tollkrig og Trumps trussel-diplomati satt internasjonal trygghet på dagsorden.
De to partiene og deres ledere kan høste en politisk gevinst av at det råder en viss krisestemning. Hvis velgerne ikke er moden for nye eksperimenter eller brå skifter, tjener det de to store partienes vektlegging av egen styringsevne, lange linjer og stabilitet.
Høyre har falt fra sitt svært høye nivå over 30 prosent for snart to år siden, til et stabilt nivå rundt 18 prosent de siste tre månedene. Lekkasje av velgere til sine to hovedkonkurrenter Frp og Ap gjør at partiet ikke løfter seg. Et valgresultat som denne målingen ville vært lavere enn valgnederlaget i 2021.
Aps nåværende og tidligere statsminister snakker ofte om trygg styring. Politikerne vil fortelle oss at de er til å stole på og vil oss og landet det beste. Det blir et stadig viktigere budskap. Foto: Amanda Pedersen Giske / NTB
For Aps del kan denne målingen danne et inntrykk av at toppen er nådd, men partiet er ikke nødvendigvis fullmobilisert. Det viktigste for Ap er at partiet de siste tre månedene i snitt har 28,9 prosent på Norstat-målingene mot 17,9 prosent i snitt de tre siste månedene i fjor.
Senterpartiet går frem på denne målingen, eneste endring som er statistisk gyldig fra forrige måling. EU-vedtak hos ja-partier og ikke minst dem selv, har gitt partiet mer synlighet enn noe annet siden regjerings-exiten.
Skjøre og krevende flertall
I norske valgkamper har regjeringsalternativene, deres styringsevne og stabilitet stor betydning. Det handler ikke om hvem som skal leke med hvem, men også om hva slags politikk som vil få flertall og hvilke dragkampene som blir viktigst.
Når styring fremstilles som viktig, er det paradoksalt at flertallene er så skjøre.
«Jonas mot Erna» kan høres ut som en reprise av noe vi kjenner. Men situasjonen i høst vil uansett bli ny:
Høyre er ikke største parti på borgerlig side i denne målingen. Frp har vært større enn Høyre i seks måneder på rad, men avstanden er mindre enn noen gang tidligere i år. I Solberg-regjeringen i 2013, var Høyre 10 prosentpoeng større enn Frp.
I år blir styrkeforholdet, og dermed politiske gjennomslag, annerledes.
Frp er tre ganger så store som summen av Venstre og KrF på denne målingen.
De tre rødgrønne partiene som prøvde å danne flertallsregjering i 2021, er nå fire mandater og to støttepartier unna flertall.
Interne forskyvninger
Dette viser for alvor at bevegelsene internt i de to hovedblokkene er vel så interessante som bevegelsen mellom dem. De store partiene vokser i stor grad på bekostning av sine venner.
Særlig ser vi det med Aps vekst:
Arbeiderpartiet henter 88.000 velgere fra andre partier som ikke vil sette inn Solberg som statsminister.
Støre mister derimot 30.000 velgere til Frp.
De 20.000 velgerne han henter fra Høyre har dermed mindre effekt mellom blokkene.
For Høyres del er det dumt at antallet velgere som forsvinner til Støre er høyere og økende, men Høyre mister hele 80.000 velgere til Frp, internt på borgerlig side.
At Ap begynner å ta velgere fra Høyre, fremfor å miste til dem er en stor endring sammenlignet med før Sp gikk ut av regjering i slutten av januar.
Flertall på Stortinget Antall stortingspolitikere Antall politikere per parti
Parti Endring Venstresiden: 85
-7
-1
7
-14
0
Høyresiden: 84
0
-5
1
20
Viser hvor mange politikere partiene ligger an til å få valgt inn på Stortinget ifølge NRKs partimåling april 2025. Sammenlignet med hvor mange partiene fikk inn ved valget høsten 2021.
Sperregrensedrama
Kampen innad i hver blokk gir liv til ekstra dramatikk rundt sperregrensen. De små mister til de store.
Både Venstre, KrF, MDG og Rødt er under sperregrensen på denne målingen. Kampen om å oppnå mer enn 4 prosent oppslutning for å få 7 mandater fremfor 1–3 er sentralt for både enkeltpartiene og å vippe makten i den ene statsministerkandidatens favør.
KrF og MDG har over tid vært under sperregrensen, mens Venstre og Rødt har vært over.
Rødt velgerne setter seg i økende grad på gjerdet, mens Venstre-velgerne går til andre partier i tillegg til at Venstre i mindre grad henter fra rødgrønn side.
Listhaug er fortsatt storesøster på borgerlig side, men avstanden til Erna Solbergs mindre enn på lenge. Foto: William Jobling, NRK
Jonas Gahr Styring
Det er MDG som vipper makten. Så sent som i fjor ville det tradisjonelt blokkuavhengige MDG ikke peke på én bestemt statsministerkandidat, men i februar snudde partiet. Nå vil partiet først forhandle med venstresiden i en erkjennelse av at avstanden til Frp er stor.
Uansett valgresultat: Jonas Gahr Støre leder en ettpartiregjering for Ap. Han må ikke forhandle frem en eneste regjeringsplattform med noen som helst.
Hans foretrukne alternativ er en flertallsregjering utgått av Ap, Sp og SV.
Mange i Ap drømmer seg tilbake til en rødgrønn flertallsregjering med et betydelig større Ap enn ved forrige valg. Her fra Stoltenbergs regjeringsforhandlinger med Sp-leder Åslaug Haga og SV-leder Kristin Halvorsen i 2005. Foto: NTB
Denne målingen viser at det kan bli enklere i høst enn det var i 2021.
I Ap viser man tilbake til 2005 og Stoltenbergs første regjeringssamarbeid. Ap var dobbelt så store som summen av SV og Sp. Dermed var kjøttvekta enklere enn i 2021 da Sp skaffet Støre et flertall.
Som på borgerlig side: Høyre og Ap har det til felles at kjøttvekta var enklere før.
Uten trepartiflertall, kan Ap måtte forholde seg til Sp, SV, Rødt og MDG. Det kan det fort bli for mye av det gode.
Da kan dagens regjering fortsette. Den vil ikke bli kastet av et flertall på Stortinget. De fem (!) partiene må bli enige om statsbudsjettet hvert år. Det kan bli krevende nok.
Frem til høstens valg kan regjeringen tåle noen nederlag, skjule noen nederlag ved å stemme for noe man egentlig er imot, og ikke minst la være å fremme saker for stortinget.
I én hel periode blir det umulig. Da vil ettpartiregjeringen få det tøffere.
Arbeiderpartiets landsmøte var en oppvisning i å fremstå som et styringsparti.
Regjeringen fikk forankret sine viktige saker og krevende krav fra grasrota effektivt stoppet.
Det ble aldri uttrykt direkte, men Ap er rede til å lede landet alene også i fortsettelsen.
Dødt løp
Med ett mandats overvekt viser målingen først og fremst at det er dødt løp mellom blokkene. Små velgerbevegelser vil avgjøre om flertallet blir rødt eller blått.
Uansett ser det ut til at den som vinner vil få en krevende jobb med å styre trygt og forutsigbart."
9_09_04_2025,Han som fikk skylda,Journalist,https://www.dagsavisen.no/resizer/v2/33VOTTQ2P5DQ3HUOG4IVCM2E2M.jpg?smart=true&auth=c6c0b092656720f287aed6a0a9fec5bcf3d021ac9a53c192704cf82d8f9f933c&width=1200&height=630,2025-04-08 15:38:05,https://www.dagsavisen.no/debatt/kommentar/2025/04/08/han-som-fikk-skylda,Politikk,"Fra arkivet, i anledning frigjøringsdagen.
Datoen burde heftet mer ved høyresiden i norsk politikk, som bygde ned landets forsvarsevne fra 1920 til 1935. Da Arbeiderpartiet og Johan Nygaardsvold tok over, begynte opprustningen. Men det var for lite, for sent. Det forsvaret de borgerlige hadde etterlatt seg, var i en for elendig forfatning til å redde.
Natt til 9. april vekkes kong Haakon med den dystre beskjeden om at Norge er i krig. Landet er invadert. I søvnsvima spør kongen: «Av hvem?».
9. april var en militær katastrofe. Skylda må mange dele.
Om historien er sann, vites ikke. Men det er uansett en god illustrasjon på hvor uoversiktlig situasjonen var i aprildagene 1940. Det som i dag 85 år etter virker svart-hvitt, Nazi-Tyskland mot røkla, de gode mot de onde, var i samtida grått og uforutsigbart. Hitlers Tyskland var bare én av tre kandidater som kan ha vært i kongens søvndyssende tanker. Selv om rapportene og ryktene hadde svirret om tyske skip på vei, var faren for britiske ilandsettinger av tropper i Stavanger, Trondheim, Bergen og Narvik konkret og reell. Samtidig hadde våre nordiske naboer i Finland nettopp vært i full krig med Stalins Sovjet. En trussel norske styresmakter, militære og regjering, vinteren 1940 så på som mer truende enn det som kunne komme sørfra eller vestfra. Feiltråkk i landets hårfine nøytralitetspolitikk kunne gi både Sovjet, Tyskland og Vestmaktene påskudd til å ta affære mot Norge. Mange så feil vei. Mange ville ikke se. Og statsminister Johan Nygaardsvold (Ap) hadde ingen forutsetninger for å mobilisere mot et tysk angrep.
Da fienden kom ut av blindsonen, glidende gjennom tåka 9. april, var det et lammende sjokk for hele det norske systemet. Ledere og menigmann regnet med, eller tvang seg til å tro, at britene som den overlegne sjømakt, ville forhindre en eventuell tysk invasjon fra sjøen. Kom de over land, ville de måtte komme gjennom Sverige, og da hadde Norge tid til å mobilisere. Sånn gikk det ikke.
Vårt lands historie ville sett veldig annerledes ut hvis det ikke var for den 65 år gamle obersten Birger Eriksen som i grålysninga klokka 04.21 9. april ga ordre om å skyte mot det tyske krigsskipet utenfor Drøbak. Hadde ikke «Blücher» forsvunnet i dypet, men lagt til kai i Oslo med sine 2000 tyske soldater og spesialister til å overta den norske administrasjonen om bord, ville verken konge eller regjering ha rukket å flykte. Men å gjøre motstand var ingen selvfølge. Det skulle dagen vise.
Selv om beredskapen for sjøforsvaret var skjerpet kvelden 8. april, og marine og flyvåpen var mobilisert allerede etter krigsutbruddet høsten 1939, var reaksjonen ofte apatisk. Flere av de norske ubåtene i Oslofjorden la seg på bunnen.
Forsvarsanleggene rundt Oslofjorden gjorde ingen eller lite motstand. Måkerøy fort utenfor Tønsberg, med sine to store, moderne kanoner, kunne og burde ha skutt. Etter krigen skrev den militære undersøkelseskommisjonen: « … at Måkerøybatteriet ikke ble satt inn er uforståelig. Her som på mange andre steder får en inntrykk av at interessen konsentrerte seg om å få en rimelig grunn til å gi opp».
Det er en god oppsummering av det norske forsvaret den første dagen. Organisering og ledelse var patetisk. Heltene 9. april var de 50.000 frivillige som møtte opp for å kjempe uten innkalling og mobilisering. Men ellers ble nyheten om at landet var hærtatt av fremmed makt, avventende mottatt. Krig var ikke erklært. Dette kommer kanskje best til uttrykk på Adresseavisens forside 10. april, der det nærmest lettet står: «Besettelsen av Trondheim gjennomført i ro og orden». Med følgende undertitler: «All virksomhet går normalt». «Postgangen i orden igjen i morgen», takk og pris, og «1200 tyske soldater innkvartert i går». Avisen uttrykker en vilje til aksept av den nye situasjonen som langt på vei definerer Norge i krigens første fase.
9. april var en militær katastrofe. Skylda må mange dele: De militære, og ikke minst de borgerlige partiene som holdt forsvarsbudsjettene lave gjennom hele mellomkrigstida. Etter at Arbeiderpartiet kom til makta med Johan Nygaardsvold som statsminister i mars 1935, økte bevilgningene. Stikk i strid med myten om at Nygaardsvold bygde ned forsvarsevnen. Og fram mot krigsutbruddet økte de kraftig som følge av nøytralitetsvakten, men det var for lite for sent. Nygaardsvold og hans lille nasjon var ei jolle på et opprørt verdenshav. Maktesløse.
Nygaardsvold taklet krigsutbruddet dårlig. Han var ikke å regne med den første, viktige uka. Det var andre statsråder, som Trygve Lie og Terje Wold, som sto myndig fram. Statsministeren fikk nervøst sammenbrudd, gråt, og søkte kongen om avskjed allerede 9. april. Også han fikk nei, og ble sittende som statsminister ut krigen i London. Men Nygaardsvold, en kjempe av en sosial reformator, en kriger for arbeidsfolks rettigheter og Arbeider­partiets første parlamentariske gigant, ble symbolet på kollapsen. Selv om Undersøkelseskommisjonen i 1945 tok pent i ham, var fordømmelsen i offentligheten hard. Like mild i grepet var ikke Arbeiderpartiet som manøvrerte Nygaardsvold ut av makta etter krigen, og plasserte framtidas mann, konsentrasjonsleirveteranen Einar Gerhardsen, i hans sted. Også av sine egne ble han funnet skyldig.
Månedene etter 9. april var det langt flere som sviktet, og gikk for langt i sin vilje til samarbeid med nazistene. Næringslivsorganisasjonene, LO, dommere, Stortinget og dets presidentskap, de politiske partiene og deres ledelse fikk alle kritikk for sine roller i tilretteleggingen av et nazi-styrt Norge, men ansiktsløse forsvant de i tidas sus.
I historiens regnskap står bare ett navn, antimilitaristen og arbeiderhelten, Johan Nygaardsvold. Han betalte med jobb og ettermæle. Evig knyttet til en krig han foraktet.
Hold deg oppdatert. Få daglig nyhetsbrev fra Dagsavisen
Les også:
Carte Blanche «How Romantic»: En sjelden fysisk kraftanstrengelse
(+)
Les også:
Hedvig Montgomery: – Det lager problemer når foreldre snoker på barna sine
(+)
Les også:
William Heimdal på Fineart: Opp som en bjørn
(+)"
10_09_04_2025,Ekspert: – Dette må ses som en fiendtlig handling fra USA,Jørn H. Skjærpe,https://www.dagsavisen.no/resizer/v2/AOGN47G3GZDQTJIG3YAHSVJHME.jpg?smart=true&auth=8093e8474b26f8c6545536ad88b83dc6503e1cbbe29647632fd6a943439f5d92&width=1200&height=630,2025-04-08 14:41:35,https://www.dagsavisen.no/nyheter/verden/2025/04/08/ekspert-dette-ma-ses-som-en-fiendtlig-handling-fra-usa,Politikk,"– Vi må se dette som en oppfølging av Donald Trumps utspill. Pete Hegseth bærer Trump-administrasjonens fane og jeg tror de sonderer, presser og forhandler med Panama, skriver Hilmar Mjelde i en e-post til Dagsavisen om Hegseths Panama-besøk.
Mjelde er professor i statsvitenskap ved Høgskulen på Vestlandet.
– Det er som om USA presser en fot innom dørstokken. USA sonderer hvor mye de kan oppnå uten bruk av militærmakt, mener USA-eksperten.
Hilmar Mjelde, professor i statsvitenskap ved Høgskulen på Vestlandet, følger amerikansk politikk tett.
(Mauricio Ramirez, Høgskulen på Vestlandet)
USAs forsvarsminister Pete Hegseth ankom mandag Panama på offisielt besøk. I løpet av oppholdet skal Hegseth treffe tjenestemenn fra Panama og forsvarsrepresentanter fra andre land i Mellom-Amerika, som deltar på en sikkerhetskonferanse i Panama by, skriver NTB.
– Nok en gang lyver Trump
– Alle besøk til områdene som Donald Trump vil annektere, må ses som en fiendtlig handling fra USA og et varsel om at noe er i emning, mener Hilmar Mjelde.
– Det er en slags parallell til Kina som bygger kunstige øyer for å ekspandere, legger professoren til.
Kina gjør krav på omtrent hele Sør-Kinahavet. Landet har blant annet bygd baser på skjær som ligger under vann ved lavvann. De ignorerer en kjennelse fra en voldgiftsdomstol som i 2016 fastslo at landets krav mangler juridisk grunnlag og at bygging av kunstige øyer i havområdet er ulovlig, skriver NTB.
USAs president Donald Trump har gjentatte ganger sagt at USA vil ha tilbake kontrollen over Panamakanalen. Den viktige handelsruten forbinder Atlanterhavet og Stillehavet og gir en betydelig kortere og raskere vei for skipsfarten enn å gå rundt Kapp Horn lengst sør i Sør-Amerika.
Panamas president Jose Raul Mulino er kritisk til Donald Trumps utspill om Panamakanalen.
(Matias Delacroix/AP)
Og prosessen om å «ta tilbake» Panamakanalen pågår fortsatt, hevdet USAs president Donald Trump i sin tale til Kongressen i mars.
– For å ytterligere styrke nasjonens sikkerhet skal vi ta tilbake Panamakanalen, og vi har allerede begynt med det. Vi tar den tilbake, sa Trump, ifølge NTB.
Dette reagerte Panamas president sterkt på.
– Nok en gang lyver Trump. Panamakanalen er ikke i en prosess for tilbakeføring, skrev president Jose Raul Mulino i Panama på X.
Les også:
Trump «2.0» har rystet nøytrale Sveits: – Skaper debatt som aldri før
Trump har pekt på Kina
I midten av mars skrev NBC News og CNN at Trump-administrasjonen har bedt Pentagon «se på forskjellige muligheter» for å sikre amerikansk tilgang til Panamakanalen.
Forsvarsdepartementet er bedt om å se på en rekke forskjellige scenarioer, fra et tettere samarbeid med panamanske sikkerhetsstyrker til å ta kontroll over kanalen med makt, sa embetsfolk til
NBC News
.
Målet er å styrke USAs tilstedeværelse der for å minske Kinas innflytelse og tilgang til kanalen, ifølge embetsfolkene, skrev NTB. Trump har truet med å ta tilbake Panama-kanalen, ifølge ham fordi Kina har for stor innflytelse. Både Kina og Panama har avvist påstanden.
Donald Trump er tilbake i maktens korridorer i Det hvite hus.
(Kevin Mohatt/Reuters)
---
Nøkkelruter som bruker Panamakanalen: Asia – USAs østkyst, Europa – USAs vestkyst, Canada – USAs vestkyst og Sør-Amerikas vestkyst – USAs østkyst. (
AFP
)
---
Les også:
75 dager med Trump «2.0»: – Han fortsetter med «flood the zone»
– Jeg tror vil se konkrete fremstøt
Panamakanalen ble bygd av USA tidlig i det 20. århundre og tilhørte USA helt til den ble overlatt til Panama i 1999. 40 prosent av all konteinertransport til USA på skip går gjennom kanalen, ifølge NTB.
– Jeg tror vi vil se konkrete fremstøt og forsøk på å øke innflytelsen over Panama og Grønland, men at det ikke foreligger noen plan enda, skriver professor Hilmar Mjelde.
Som Dagsavisen tidligere har omtalt
, mener USAs president Donald Trump at befolkningen på Grønland vil dra enorm nytte av å bli en del av USA – og har hevdet på sin egen plattform TruthSocial at de «før eller senere kommer til å bli det». Trump har dessuten ikke villet utelukke bruk av økonomisk eller militær tvang for å få kontroll over Grønland og Panama, ifølge
Reuters
.
– Vi annekterer ingenting, sa USAs Marco Rubio til amerikansk presse på Natos utenriksministermøte i Brussel fredag, på spørsmål om landets planer for Grønland, ifølge NTB.
– Men det vi ikke vil tillate, er at Kina rykker inn, la Rubio til.
Les også:
Tror Trump sabler ned spansk Nato-forslag: – Helt opplagt
Les også:
Ekspert tviler på «Trump-smutthull» i 2028: – Helt urealistisk
Les også:
USA-ekspert: – Elon Musk gjorde dødssynden
---
Fakta om Pete Hegseth
USAs forsvarsminister under president Donald Trump.
Født 6. juni 1980 i Minnesota. Har norske aner på begge sider av familien.
Har studert statsvitenskap ved universitetene Princeton og Harvard.
Sluttet seg til USAs nasjonalgarde i 2003 og tjenestegjorde i Irak og Afghanistan.
Jobbet i Fox News siden 2014 og ble en framtredende skikkelse i konservative medier i USA.
(Kilder: Fox News, AP, Ballotpedia)
Pete Hegseth.
(Carlos Barria/Reuters)
----"
11_09_04_2025,Forhastet digitalt eksperiment truer fastlegeordningen,Anne-Karin Rime,https://www.dagsavisen.no/resizer/v2/SJXX2Y6SM5HKFHABPVZCJE7Q74.jpg?smart=true&auth=b0ddfe9ea4f4ba88dbbc33eb10b724486cc1d316b5731e43660053c52d2046dd&width=1200&height=630,2025-04-08 14:27:39,https://www.dagsavisen.no/debatt/2025/04/08/forhastet-digitalt-eksperiment-truer-fastlegeordningen,Politikk,"I jakten på raske løsninger foreslår regjeringen en prøveordning med digitale allmennlegetjenester utenfor fastlegeordningen.
Resultatet vil bli dårligere kvalitet, feilslått ressursbruk – og en svekket helsetjeneste.
Et pilotprosjekt med digitale allmennlegetjenester, også kalt «E-legen», skal i første omgang skje i noen utvalgte kommuner. Basert på erfaringer fra disse skal videre utrulling vurderes.
Vi er kritiske og tydelige: Dette forslaget svekker selve fundamentet for hva som er god allmennmedisin.
Fastlegeordningen er tuftet på kontinuitet. Det betyr at legen kjenner deg, historikken din og kan følge deg opp over tid.
Dette er ikke bare en hyggelig bonus. Det gir bedre behandling, færre feil og mer målrettet bruk av helseressurser.
Leger vil trekkes bort fra fastlegekontorene og legevaktene.
Den digitale tjenesten regjeringen foreslår, vil i stor grad benytte leger som ikke har tilgang til pasientjournalene eller tidligere vurderinger. Da må de starte på nytt – hver gang.
Det gir risiko for feilvurderinger, unødvendige undersøkelser, overdiagnostikk og overbehandling.
I resten av helsetjenesten er vi svært opptatt av at pasientinformasjon deles, og at helsepersonell har god kjennskap til pasientene. Hvorfor skal dette kastes på båten når det kommer til digitale tjenester?
Helseminister Jan Christian Vestre hevder tiltaket skal avlaste fastleger og legevakter. Men erfaring og forskning tilsier det stikk motsatte.
Økt tilgjengelighet skaper økt etterspørsel. Når terskelen for å kontakte lege blir lavere, øker også antallet henvendelser som ikke nødvendigvis trengs.
Digitalt tilgjengelige leger, uten pasientkjennskap, vil i tillegg bruke mer tid og flere ressurser per konsultasjon.
Det fører til flere prøver, flere henvisninger, flere kontakter med primærhelsetjenesten og flere henvisninger til spesialisthelsetjenesten – uten at det nødvendigvis gir pasienten bedre helse.
Regjeringen satte selv ned en helsepersonellkommisjon fordi vi er på vei inn i en bemanningskrise. Dette aktuelle tiltaket vil bli en ny tjeneste som vil kreve flere leger og gi økte kostnader.
Tiltaket går derfor på tvers av regjeringens politikk hittil.
I tillegg er digitale vurderinger vanskelige, og de krever høy allmennmedisinsk kompetanse. Men dette er kompetanse vi har behov for i fastlegeordningen og på legevakt – ikke i en ny parallell tjeneste.
Forslaget vil derfor ikke avlaste fastlegene – det vil forsterke utfordringene i fastlegeordningen.
Leger vil trekkes bort fra fastlegekontorene og legevaktene, og innsatsen vil i stedet brukes på enkeltkonsultasjoner uten pasientkjennskap eller oppfølging.
Vi kan ikke gamble med kjernen i god allmennmedisin.
Konsekvensen vil bli at enda flere mister fastlegen sin, og at kontinuiteten og kvaliteten i helsetjenesten svekkes ytterligere.
Fastlegeordningen er ikke perfekt. Den må utvikles og forbedres, og digitalisering er en viktig del av løsningen. Riktig brukt kan digitale verktøy gjøre både fastlegeordningen og legevakten mer tilgjengelig og forutsigbar for pasientene.
Men innovasjon må være målrettet – og styrke det som allerede fungerer. I stedet blir verdifulle ressurser nå trukket bort fra forbedringer i fastlegeordningen for å bygge opp et nytt dårlig system.
Norsk helsenett har allerede varslet at arbeidet med å styrke den digitale kontakten mellom fastlege og pasient blir forsinket fordi de må prioritere utviklingen av den nye digitale tjenesten regjeringen ønsker å utprøve.
Det er uheldig og hodeløst at regjeringens pilot kommer til å gå på bekostning av nødvendig innovasjon i fastlegeordningen.
Regjeringens forslag er ikke utredet og mangler en helhetlig vurdering av konsekvensene. Vi forstår behovet for innovasjon, men vi kan ikke gamble med kjernen i god allmennmedisin.
Fastlegeordningen må styrkes – ikke fragmenteres og undergraves.
Vi ber derfor regjeringen legge dette lite gjennomtenkte forslaget tilbake i skuffen, og heller rette innsatsen der den virkelig trengs: Flere fastleger, bedre arbeidsforhold og et mer robust førstelinjetilbud.
For det er dette som vil ivareta befolkningens behov for kontinuitet og trygghet – og ikke minst sikre flest mulig best mulig helse.
Les også: Bernard Minier:
– Det er uendelig mye elendig skit på strømmetjenestene
(+)
Les også:
Hedvig Montgomery: – Det lager problemer når foreldre snoker på barna sine
(+)
Les også:
– Vi har vært fiskere så lenge jeg vet, i alle fall mer enn hundre år
(+)"
12_09_04_2025,Milliardær Bill Ackman mener seg misforstått: – Jeg støtter Trumps bruk av toll,Janne Johannessen,https://images.dngroup.com/image/eyJ3IjoxMjAwLCJmIjoid2VicCIsImsiOiI2NjQ2YjllODg1YTAzNjI4ZThmOWNlOTAwODA4NmIwMiIsImNyb3AiOlswLDAsMjQwMCwxMjAwXSwiciI6MiwibyI6ImRuIn0,2025-04-08 14:20:23,https://www.dn.no/marked/handelskrig/bill-ackman/donald-trump/milliardar-bill-ackman-mener-seg-misforstatt-jeg-stotter-trumps-bruk-av-toll/2-1-1804540,"Business, Politics, Economics","D2, DN Helg og alt digitalt
DN 6 måneder til 60 % rabatt
Bestill nå
Milliardærene Bill Ackman og Elon Musk går verbalt i strupen på to av Trumps nærmeste handelsrådgivere. Nå har Ackman lagt seg langflat.
Hedgefondmilliardæren Bill Ackman er en av mange Wall Street-profiler som i løpet av de siste dagene har gått ut mot Donald Trumps såkalte gjengjeldelsestollsatser, som ble presentert onsdag forrige uke.
I et innlegg på X skrev Ackman søndag at «USA er på vei mot en selvpåført, økonomisk nedsmelting» og at det vil være en feil å iverksette tollbarrierene Trump presenterte på tavlen i Det hvite hus på den såkalte frigjøringsdagen.
Nå rykker han ut med ny melding hvor han justerer budskapet.
– Misforstått
Ackman har vært svært aktiv på X de siste dagene der han har skrevet en rekke innlegg selv, men også repostet flere saker om Trumps nye handelsregime. I «ur-innlegget» fra søndag skriver Ackman at Trump mister tilliten til bedriftsledere verden over, og at dette ikke er hva «vi stemte for».
Tirsdag rykker mangemilliardæren ut i en ny melding, åpenbart med et behov om å rette opp inntrykket fra de siste dagene.
– Noen har misforstått mine tanker om tollsatser. Jeg støtter fullstendig Trumps bruk av toll for å eliminere toll og urettferdig handelspraksis blant våre handelspartnere, innleder han innlegget.
Milliardæren, som har vært en av Trumps støttespillere, tar til orde for en pause på 30, 60 eller 90 dager før satsene trer i kraft.
– På den måten kan man ha forhandlinger uten store, globale forstyrrelser i økonomien. Hvis et land ikke forhandler i «good faith», så kan Trump ta frem det tunge skytset. Men å implementere satsene uten å gi tid vil føre til unødvendig skade, fortsetter investoren.
– Dummere enn en sekk murstein
I et innlegg m andag gikk Ackman ut mot Trumps handelsminister Howard Lutnick hvor han beskyldte ham for å ha en interessekonflikt og hevdet hans finansselskap Cantor tjener penger når økonomien kollapser fordi de er investert i obligasjoner.
Dette gikk han også helt tilbake på – samme dag.
– Det var ikke riktig av meg å gå til angrep på Howard Lutnick. Jeg tror ikke han går etter egne interesser. Jeg er sikker på at han gjør sitt beste for landet mens han representerer presidenten som handelsminister. Det er ikke en lett jobb og vi vet ikke hvordan pølsene ble laget, skriver han på X.
Ackman er ikke den eneste som gyver løs på Trumps nærmeste. Tesla-milliardær og Trump-rådgiver Elon Musk bruker tirsdag adjektivskalaen når han beskriver handelsrådgiver Peter Navarro. På sin egen plattform X skriver han at Navarro «virkelig er en idiot», og fortsetter:
– Tesla har de mest amerikanskbygde bilene. Navarro er dummere enn en sekk murstein.
Uttalelsene er et svar på en video av Navarro hvor han kaller Musk for en «bilperson» og sier Tesla-sjefen vil ha billige deler fra utlandet.
De to har vært i en åpen ordkrig de siste dagene. Selv om Musk har støttet opp om Trumps økonomiske politikk sa han i helgen at det ville være å foretrekke en frihandelssone bestående av Europa og Nord-Amerika.
– En stor feiltagelse
Hedgefondtopp Ackman var også blant de mange som påpekte at Trump-administrasjonens grunnlag for tollsatsene som ble presentert i forrige uke i beste fall var spekulative, og fikk det til å se ut som at flere lands tollsatser på amerikanske varer er langt høyere enn hva som faktisk er tilfellet.
I tillegg til Ackman har også JP Morgan-sjef Jamie Dimon gått ut mot tollsatsene og skrev i sitt årlige brev til aksjonærene at en rask løsning vil være det beste for alle.
Det er utvilsomt toll som preger markedene og nyhetsbildet om dagen.
Tirsdag sier USAs finansminister Scott Bessent til CNBC at USA har en betydelig fordel av Kina.
– Jeg mener denne kinesiske eskaleringen var en stor feiltagelse siden de spiller med et par toere. Hva taper vi ved at Kina øker tollen på oss? Vi eksporterer en femtedel av det de eksporterer til oss, så det er en tapende hånd for dem, sier han til kanalen.
Forrige uke svarte Kina med samme mynt da landet innførte 34 prosent toll på amerikanske varer på toppen av allerede eksisterende tollsatser. Trump svarte denne uken med å true med 50 prosent tilleggstoll på kinesiske varer. Det vil også komme på toppen av alle andre satser, slik at fullstendige satsen på kinesisk import ville havnet på over 100 prosent."
13_09_04_2025,Samstemte norske økonomer: – Vi er ikke på vei inn i en finanskrise,NTB-Jan Morten Bjørnbakk,https://www.dagsavisen.no/resizer/v2/PDD44KZR7KOWA26I3PS2BYBRZM.jpg?smart=true&auth=3d0027e6e97d4daa946f73fd032b681c0c07dadee8b269b7db6589675875a573&width=1200&height=630,2025-04-08 13:47:04,https://www.dagsavisen.no/nyheter/verden/2025/04/08/samstemte-norske-okonomer-vi-er-ikke-pa-vei-inn-i-en-finanskrise,Politikk,"– Nei, vi er ikke på vei inn i en ny finanskrise. Krisen i 2008 skyldtes at noen i markedet hadde gitt altfor mange og høye lån uten god nok sikkerhet. Den gang var det finansmarkedet som kollapset. Når vi nå ser store utslag i finansmarkedet, er det en reaksjon på hva som skjer i realøkonomien som en reaksjon på de økte amerikanske tollsatsene, sier sjeføkonom i NHO, Øystein Dørum, til NTB.
Han får fullt medhold i denne vurderingen fra sjeføkonomen for makroøkonomi i Nordea, Kjetil Olsen.
– Det er uklart hvordan den økonomiske utviklingen vil bli. Men noen finanskrise tror jeg ikke vi er inne i. Dette handler ikke om bankene og høy belåning. Det er noen tollsatser som har blitt økt ganske kraftig. Børsene reagerer kraftig, men vi opplever ikke noen finanskrise av den grunn, sier Olsen til NTB.
Mer redd for økonomisk tilbakeslag
Heller ikke professor Hilde C. Bjørnland ved Institutt for samfunnsøkonomi BI mener vi er på vei inn i en finanskrise.
– Jeg bekymrer meg mer for en resesjon, altså økonomisk tilbakeslag, i USA, enn en finanskrise. Sannsynligheten for en resesjon i USA har økt kraftig, sier hun til NTB.
Tollsatsene som er innført i USA er ifølge Bjørnland de høyeste på 100 år.
– Den globale usikkerhetsindeksen – som sier noe om manglende investeringsvilje blant annet – har ikke vært høyere på 30 år. Jo lenger disse høye tollsatsene vedvarer, desto større blir sjansen for en resesjon, sier Bjørnland.
– Norge blant de minst rammede
Kjetil Olsen er ikke blant økonomene som tror Norge blir hardt rammet, tross åpen økonomi.
– Jeg mener vi er ett av de landene som blir minst rammet av det som skjer. Vi eksporterer lite til USA og får små direkte virkninger av de økte tollsatsene. Mye av det vi eksporterer er råvarer og fisk som amerikanerne trenger uansett. Det høres også lite plausibelt ut at Norge skal bli rammet av mottiltak fra EU, sier Olsen.
Langt igjen til korona-tilstander
Øystein Dørum stiller seg skeptisk til at verden er på vei inn i en ny resesjon som følge av de amerikanske tollutspillene.
– Jeg er veldig lite glad i ordet resesjon. Den økonomiske tilbakegangen vi så langt kan se for oss, er langt under det verden opplevde under koronaepidemien. Jeg vil bli veldig overrasket om vi vil se en slik tilbakegang på nytt, sier Dørum til NTB.
Han mener aksjekursene kan være en dårlig indikator på tilstanden i realøkonomien.
– Av de ni siste gangene aksjemarkedet har markert krise, har det slått til bare fem ganger, sier han.
Les også: Peggy Hessen Følsvik:
– Sykelønna er politikk
(+)
Panikk blandet med frykt
Kjetil Olsen beskriver reaksjonene på børsene som litt panikk blandet med en frykt for hvor ille det kan gå, både i amerikansk økonomi og i verdensøkonomien.
– Det gjenstår å se hvor ille dette skal bli. Usikkerheten og uforutsigbarheten har neppe vært større enn akkurat nå. Resesjon er bare en definisjon av dårlig utvikling, at det blir tilbakegang i den økonomiske aktiviteten over en viss periode. Økte tollsatser i USA vil opplagt bidra til høyere priser og lavere etterspørsel, sier Olsen.
Han understreker at selv om effektene på amerikansk økonomisk vekst i utgangspunktet ikke er dramatiske, kan situasjonen forverres dersom børsene faller, investeringer utsettes og forbrukerne blir mer tilbakeholdne. Samtidig peker han på at det finnes motkrefter, blant annet mulige skattekutt i USA og finanspolitiske stimulanser i Europa, som kan bidra til å holde veksten oppe.
Les også:
– Nå må vi diskutere om vi bør ha norske atomvåpen
Mottiltak fra store land
Også BI-professor Hilde C. Bjørnland peker på at USA må forberede seg på virkningsfulle mottiltak.
De store landene er allerede i ferd med å gjøre sine mottiltak mot USA, og spørsmålet er hvor det ender. Økt bruk av tollsatser kan påvirke global handel. Kina vil ikke forholde seg i ro når USAs tollsatser har økt, og kan ønske å se mot Europa for å få solgt sine varer, sier hun.
Les også:
Massiv norsk motstand mot Trumps politikk: – Skaper usikkerhet"
14_09_04_2025,Trumps nye verdens­orden,John A. Hunnes,https://vcdn.polarismedia.no/becc4cec-0296-4dca-a6db-c77681f39478?fit=crop&h=630&q=80&tight=true&w=1200,2025-04-08 13:28:13,https://www.fvn.no/mening/kronikk/i/LMxj49/trumps-nye-verdensorden,Politikk,"Trumps økonomiske politikk skaper kaos i finansmarkedene. Men dette er ikke bare økonomi. Det er starten på en ny verdensorden hvor sikkerhetspolitikk og økonomi smelter sammen.
Bak kaoset Trump nå har skapt, ligger en klar plan. Planen er å svekke dollaren, bruke toll som våpen og belønne lojale allierte.
Det var aldri noen tvil om at Trumps såkalte frigjøringsdag 2. april 2025 ville skape et økonomisk kaos.
I første rekke ser vi dramatiske fall i aksjekursene verden over. Børsene faller fordi investorene ikke har tillit til den økonomiske politikken USA fører. På sikt vil aksjekursene hente seg inn igjen.
Mer alvorlig blir det dersom verden går inn i en global resesjon. Det vil si en tilstand hvor den økonomiske aktiviteten blir mindre som følge av redusert etterspørsel. Bedrifter venter med nye investeringer. Husholdninger utsetter ferie, venter med ny bil og sparer heller penger for å bygge opp en økonomisk buffer. Og da vil rentekuttene komme.
Det har lenge vært klart at Trump liker høye tollsatser, men uten at han forstår hvordan toll faktisk fungerer. Dette gjelder også hans nærmeste rådgivere som handelsminister Howard Lutnick.
Forestillingen om at det er eksportlandet som betaler, er feil. I realiteten er det amerikanske forbrukere som bærer kostnaden. Det er nesten som om Trump og hans rådgivere finner opp en ny og egen økonomisk teori som ingen andre økonomer tror på.
Det samme er tilfellet med hvordan Trump-administrasjonen har regnet ut hvor mye toll USA skal tillegge andre land. Uten å gå inn i detaljer, er det klart at ingen skolerte økonomer ville regnet slik Trump-økonomene gjør.
En av verdens fremste eksperter på internasjonal handel, Nobelpris-vinner Paul Krugman skriver i en post på Substack:
«Hvem fører politikk på denne måten? Poenget er at Trump egentlig ikke forsøker å oppnå økonomiske mål. Alt dette bør forstås som en maktdemonstrasjon, ment å sjokkere og imponere folk og få dem til å underkaste seg – snarere enn politikk i vanlig forstand.»
For Trump og hans rådgivere handler dette om å rette opp det de oppfatter som en grunnleggende ubalanse i verdensøkonomien.
USA bærer, etter deres syn, en uforholdsmessig stor byrde ved å ha dollaren som verdens reservevaluta og ved å tilby militær beskyttelse til NATO og land som Ukraina, Japan og Taiwan. Disse kostnadene vil ikke Trump lenger påta seg.
Siden andre verdenskrig har den amerikanske dollaren vært verdens viktigste valuta og dominert internasjonal handel. Samtidig har verdensøkonomien vokst kraftig, og mange sentralbanker holder store valutareserver i dollar.
Den høye etterspørselen bidrar til å holde dollarkursen oppe. Dette gjør det lett for USA å finansiere import, men dyrere for andre land å kjøpe amerikanske varer. En sterk dollar svekker dermed USAs industri, arbeidsplasser og eksport.
Dollarens høye verdi utgjør kjernen i en ubalanse som amerikanerne ønsker å rette opp.
Planen om å svekke dollaren er formulert i det såkalte
Mar-a-Lago
-notatet. Dokumentet er skrevet av Stephen Miran, sjeføkonomen i Det hvite hus. Det er denne planen Trump nå har begynt å sette ut i livet.
Et sentralt virkemiddel i notatet er bruken av tollsatser som et strategisk verktøy. Miran skisserer hvordan økte tollinntekter ikke bare vil styrke amerikanske statsfinanser, men enda viktigere; bidra til å svekke andre lands økonomiske stilling. Dette, hevder han, vil medvirke til å redusere den globale etterspørselen etter dollar. På sikt vil dette gi en svakere dollar.
Miran understreker at tollpolitikken må kobles tett til sikkerhetspolitiske hensyn. Han foreslår at tollsatsene som ilegges ulike land bør avhenge av politisk lojalitet overfor USA.
Sentrale kriterier inkluderer blant annet hvorvidt landet bidrar med sin andel til NATO, støtter USA i rivaliseringen med Kina, eller bidrar til å bekjempe terror. Land som anses som pålitelige allierte, kan belønnes med lavere tollsatser og militær sikkerhet.
Notatet fremhever videre at det er viktig å opprettholde en robust og mangfoldig industriell base i USA. Dette anses som avgjørende for nasjonal sikkerhet. Miran uttrykker bekymring for at mange av USAs tradisjonelle allierte i dag har tettere økonomiske bånd til Kina enn til USA, og stiller retorisk spørsmålet: Kan man egentlig stole på slike partnere?
Trumps politikk fremstår som kaotisk, uforutsigbar og lite økonomisk rasjonell. Men bak retorikken ligger en tydelig idé om at handelspolitikk og militær sikkerhet henger uløselig sammen.
Dette får direkte konsekvenser for NATO-land som Norge. Vi kan ikke lenger se toll og handel som rene økonomiske spørsmål; de er blitt ledd i en bredere strategisk maktutøvelse.
Det ser ut til at Trump-administrasjonen ønsker å teste lojaliteten til sine allierte. Er vi friend or foe, venn eller fiende?"
15_09_04_2025,Verdig og vakkert – og langt på overtid,Journalist,https://www.dagsavisen.no/resizer/v2/EYS2CFV6WBD3VKXEEILJPOG2UA.jpg?smart=true&auth=f98e4cbeef31aa97d1f661540167bd78ec713d4eaf3792c9eed9b1673fd4e3b2&width=1200&height=630,2025-04-08 13:13:01,https://www.dagsavisen.no/debatt/kommentar/2025/04/08/verdig-og-vakkert-og-langt-pa-overtid,Politikk,"Det er snart 14 år siden hendelsen som forandret Norge for alltid. 14 år siden den høyreradikale Anders Behring Breivik først sprengte en bilbombe i regjeringskvartalet i sentrum av Oslo, og siden kjørte de 37,5 kilometerne til Utøya, der han drepte 69 mennesker. Brorparten av de døde var barn og unge, som ifølge den skrudde logikken som fortsatt herjer i mørke kroker på internett hadde gjort seg skyldige i forbrytelsen å være sosialdemokrater og å kjempe for en bedre framtid.
22. juli var en tragedie. Men det var også politikk, øyeblikket som reiv oss ut av naiviteten, som fikk nasjonen til å innse at det finnes farer der ute – og her hjemme.
Terroristens villfarelser ble ikke nedkjempet i årene som fulgte 22. juli. De kom stadig nærmere den politiske mainstreamen.
Vi lovte oss selv at vi skulle lære. Vi skulle ikke lenger være naive, vi skulle slå tilbake – på vårt vis. Med rosetog og mer demokrati, mer frihet. Og vi har gjort en god del rett på de 14 årene som har gått. Det norske demokratiet er fortsatt sterkt og levedyktig. Vi lot oss ikke knekke, og i dag sitter mange av ungdommene som overlevde marerittet på Utøya i viktige posisjoner i det norske samfunnet. Det skal vi være stolte av.
Vi besto deler av testen. Men vi har også gjort mye galt.
Denne uka ble det kjent hvem som skal få lage nasjonalt minnested etter 22. juli-terroren i regjeringskvartalet. Vinneren av konkurransen ble bildekunstner og forfatter Matias Faldbakken og hans verk «En opprettholdelse». Verket er en torgskulptur bygd på stålriggen som ble brukt til å flytte Pablo Picassos «Fiskerne» fra den revne Y-blokka i regjeringskvartalet, som skal fylles med en mosaikk med en tegning av en vadefugl som speiler seg i Tyrifjorden.
Les også:
Arktis er ikke «no man's land»
, skriver Hedda Langemyr
Når stålriggen fylles med et motiv hentet fra Utøya og Tyrifjorden, knyttes de to stedene terroristen rammet den fatale dagen sammen. Oslo skal med dette få et nytt byrom, heter det i juryens begrunnelse, «en stor og åpen plass med rom for seremonier og minnehandlinger». Faldbakken selv forteller at «riggen skal oppleves som stor og insisterende, og den enorme vekten må svare til vekten denne hendelsen har hatt i Norge».
Både juryens begrunnelse og Faldbakkens egen beskrivelse lover godt. Det blir helt sikkert et flott monument. Jeg klarer likevel ikke bli kvitt den tanken som har bitt seg fast et sted bak i hodet, i form av et spørsmål:
Hvorfor har dette tatt så lang tid?
«Dette» i betydningen alt eller det meste som har skjedd etter 22. juli. Barn født etter den vondeste dagen kan fylle 14 år i år. De har levd livet sitt i et annet Norge enn det vi eldre kjente før det utenkelige skjedde. Mine egne barn har gått fra å kjenne Anders Behring Breivik som «han slemme mannen med bomba» til å nå skjønne mer om den høyreradikale terroristen.
Les også:
Jeg elsker Teslaen min. Og jeg hater den. Men bør jeg skamme meg over den?
14 lange år etterpå er regjeringskvartalet fortsatt en byggeplass. Og minnestedene, monumentene som skal sørge for at vi aldri glemmer, er enten midlertidige, ikke ferdigstilte, eller sterkt minimerte av ulike hensyn og årsaker. Det er noe nesten uverdig over at det nå snakkes om at Matias Faldbakkens «En opprettholdelse» planlegges ferdigstilt neste sommer. Da vil det ha gått 15 år siden terroren. Det er 15 år uten et endelig monument til minne om en av de mest avgjørende og dramatiske dagene i nasjonens historie.
Vi har tapt mye på de 14 årene som har gått. Lenge ble AUF og Arbeiderpartiet anklaget for å trekke Utøya-kortet når de ønsket en bedre og dypere nasjonal samtale om årsakene og bakgrunnen for angrepet 22. juli. Du har lest det før, men det er likevel greit å lese det enda en gang:
Offeret ble anklaget for å politisere tragedien
. Anklagen kom også fra folk langt inne på «den anstendige høyresiden».
Stikk i strid med det vi antok ettersom vi lærte mer om terroristen, ble ikke de høyreradikale villfarelsene hans nedkjempet i årene som fulgte. Det ble motsatt: Villfarelsene kom stadig nærmere den politiske
mainstreamen
. I dag er Ukraina voldtatt av mye av det samme tankegodset, og frihetens høyborg USA styrt av folk som tangerer det. Ytre høyre stormer fram. Den som trodde fascismen var et tilbakelagt stadium har måttet lære seg å tenke nytt på de 14 årene som er gått.
Les også:
Driver Donald Trump egentlig med økonomi?
Litt på siden, men likevel ikke, lider også regjeringskvartalet som en gang skal stå ferdig av samme forsinkelse. Den sikkerhetspolitiske tankegangen er allerede delvis avleggs. Nå er det ikke fascistiske bilbomber vi burde frykte. Neste gang kommer trolig angrepet – fortsatt i fascistisk støpning – fra lufta, i form av droner. Da hjelper det lite å bruke år og milliarder på å grave ned en tunnel som utgjør en viktig del av hovedstadens transportårer.
Meningen er selvsagt ikke å antyde at et minnesmerke, et monument – eller raskere ferdigstillelse av regjeringskvartalet, for den saks skyld – ville gjøre Norge bedre rustet til å håndtere den eskalerende brutaliseringen av verden og samfunnet vårt. Det ville være en søkt påstand.
Jeg blir likevel ikke kvitt tanken på at denne sendrektigheten, denne evige utsettelsen av avgjørelser og byggetillatelser, forteller oss et eller annet om måte vi forholder oss til 22. juli på, og alt det vonde og farlige som har fulgt etterpå. Det er en slags berøringsangst der, både overfor den mørke dagen selv og i forholdet til hvordan vi som samfunn, i demokratisk fellesskap, skal forholde oss til de truslene vi står overfor.
Nå får vi endelig definitivt minnested et 22. juli. Det blir nok verdig og vakkert. Men spørsmålene står fortsatt igjen: Hvorfor har det tatt så lang tid å komme hit, og hva har vi tapt på veien?
Les flere kommentarer av Jo Moen Bredeveien
Hold deg oppdatert. Få daglig nyhetsbrev fra Dagsavisen"
16_09_04_2025,Krise for Gatehospitalet - må si opp ni ansatte og kutte kraftig i tilbud til rusavhengige,Bård Siem,https://gfx.nrk.no/FDdJpMrf9g2GqSYRwmQthAsI4-h9VUVdULCGWkDQNAxg.jpg,2025-04-08 11:35:39,https://www.nrk.no/vestland/krise-for-gatehospitalet---ma-si-opp-ni-ansatte-og-kutte-kraftig-i-tilbud-til-rusavhengige-1.17372927,Health,"Saken oppsummert:
Gatehospitalet i Bergen, Frelsesarméens sykehustilbud til rusavhengige, står overfor store kutt på grunn av et underskudd på 600.000 kroner.
Dette vil føre til oppsigelse av ni ansatte og redusere kapasiteten med rundt ett tusen liggedøgn for pasientene.
Gatehospitalet tilbyr blant annet medisinsk pleie ved underernæring, utmattelse og helsemessig kollaps, samt pleie før innleggelse på sykehus.
Både bystyret i Bergen og fylkestinget i Vestland har bedt regjeringen om ekstra bevilling til Gatehospitalet.
Statssekretær Ellen Rønning-Arnesen (A) i Helse- og omsorgsdepartementet kan ikke love noen ekstra midler til Gatehospitalet.
Pasienter og ansatte ved Gatehospitalet uttrykker stor bekymring for fremtiden.
Oppsummeringen er laget av en KI-tjeneste fra OpenAI. Innholdet er kvalitetssikret av NRKs journalister før publisering.
Fortvilelsen er stor både blant ansatte og pasienter på sykehuset for mennesker med alvorlige rusproblemer i Bergen. I naturskjønne omgivelser på Garnes i Arna bydel får de behandling av leger, sykepleiere og vernepleiere, alt fullfinansiert av Helsedirektoratet.
Men Gatehospitalet går hver måned med en halv million kroner i minus. Nå trenger helsetilbudet 6 millioner kroner i friske midler for å opprettholde tjenestene på dagens nivå.
Det har regjeringen hittil sagt nei til.
– Urolige for tilbudet til pasientgruppen
Situasjonen er fortvilende, sier enhetsleder for Gatehospitalet, Silje Strand Skauge.
– Helt konkret fører det til at vi må gå til oppsigelse av ni personer. Det gjør at vi er veldig urolige for tilbudet til denne pasientgruppen, som jo har rett på samme helsehjelp som alle andre, sier Skauge.
Dersom ni ansatte forsvinner, reduseres kapasiteten med rundt ett tusen liggedøgn for pasientene.
Gatehospitalet tilbyr blant annet medisinsk pleie ved underernæring, utmattelse og helsemessig kollaps, samt pleie før innleggelse på sykehus, tannbehandling og lignende.
Tjenesten gir også hjelp ved langvarig sykdom som ikke krever innleggelse på vanlig sykehus.
Totalt har sykehuset 24 årsverk og 14 sengeplasser.
– Nå får vi dårligere kapasitet til å gi den helsehjelpen som er sårt tiltrengt for en veldig utsatt pasientgruppe, sier Skauge.
Silje Strand Skauge er enhetsleder ved Frelsesarmeens sykehustilbud for rusavhengige. Foto: Bård Siem / NRK
– Hadde ikke klart meg uten
58 år gamle Tommy Thorsen har slitt med alvorlige rusproblemer i en årrekke og forteller at han har hatt åtte opphold på Frelsesarmeens sykehustjeneste.
– Folkene her er snille, hyggelige, flinke og hjelpsomme. De gjør en veldig god jobb. Jeg tror ikke jeg hadde klart meg uten, sier Thorsen.
Gatehospitalet i Bergen ble bevilget 30,6 millioner kroner i statsbudsjettet for 2024, men lønns- og prisvekst har gjort at driften har blitt langt dyrere enn antatt. Frelsesarmeen har selv dekket et underskudd på over 11 millioner kroner i 2023 og 2024.
Nå må organisasjonen ha hjelp for å kunne drifte videre uten å kutte drastisk i tjenestene.
Både bystyret i Bergen og fylkestinget i Vestland har bedt regjeringen komme med ekstra bevilling til Gatehospitalet, slik at de slipper å redusere driften.
Mener Ap svikter egen politikk
Gruppeleder for KrF i fylkestinget, Trude Brosvik, er skuffet over regjeringen.
– Her vil jeg appellere til Arbeiderpartiet, som sier at de skal ta seg av de som trenger det mest. Her svikter de partiets egen grunnsetning, sier Brosvik.
Gruppeleder for KrF i fylkestinget, Trude Brosvik, refser Arbeiderpartiet. Foto: Kjell Arvid Stølen / NRK
Statssekretær Ellen Rønning-Arnesen (A) i Helse- og omsorgsdepartementet kan ikke love noen ekstra midler til Gatehospitalet. Hun henviser til Stortingets budsjettprosesser og klagemuligheter.
– Men det er nå nedbemanningen skjer, og nå de trenger pengene. Kan regjeringen leve med å si nei til en så utsatt gruppe?
– Frelsesarmeen gjør en fantastisk jobb og har et tilbud som er helt strålende for denne utsatte gruppen. Det er nettopp derfor vi har innvilget flerårige tilskudd, og vi håper at de klarer å være en god tjenesteleverandør i årene fremover, sier Rønning-Arnesen.
Revidert nasjonalbudsjett blir lagt fram i mai, men det er usikkert om Gatehospitalet vil få de ekstra midlene de ber om."
17_09_04_2025,Hvor er kriseteamet når du vet at barnet ditt skal dø?,Guri Wevelstad,https://www.dagsavisen.no/resizer/v2/CR5KBNVDKFBOHKPLP2RSJAY5UY.jpg?smart=true&auth=04797a5d3e3309e0b648f939dd4eac1a7ea73c9d71191740d106f2210cdb3e1c&width=1200&height=630,2025-04-08 10:56:21,https://www.dagsavisen.no/debatt/2025/04/08/hvor-er-kriseteamet-nar-du-vet-at-barnet-ditt-skal-do,Politikk,"Når du får vite at barnet ditt er alvorlig sykt – kanskje til og med at det skal dø – skulle du tro at hjelpen kom løpende.
I stedet blir du overlatt til deg selv, uten støtte, uten kriseteam, uten en plan.
Foreldre til alvorlig syke barn må kjempe seg gjennom sorg og byråkrati samtidig.
Det er brutalt. Det er uverdig. Og det skjer i Norge. Hver dag.
Hvorfor er det slik at når du får beskjed om at barnet ditt har en dødelig sykdom, så får du ikke hjelp – verken praktisk eller psykisk?
Du sendes hjem med det som er livets verste beskjed, og det forventes at du takler det alene.
Det er barna som betaler prisen.
Løvemammaene har lenge ropt høyt om uvissheten og den brutale virkeligheten foreldre til alvorlig syke barn blir kastet ut i.
For når en ulykke skjer, kobles kriseteamet på, gjerne med et tverrfaglig team bestående av psykolog, lege og sykepleier. Men når barnet ditt får en diagnose som hen skal dø av – da skal du ikke engang få tilbud om å snakke med en fagperson.
Det er som om dette ikke kvalifiserer som en krise. Som om det ikke er traume. Som om det ikke er sorg.
Men det er en krise. Det er et traume. Og det er en livslang sorg.
Og det stopper ikke der. For samtidig som du forsøker å bearbeide beskjeden om at du kommer til å miste barnet ditt, begynner en kamp mot et system som du trodde skulle hjelpe deg.
Du må selv finne fram i en jungel av paragrafer og søknader. Du må selv kreve den hjelpen familien og barnet ditt har krav på.
Du må dokumentere hvor mange ganger barnet ditt våkner av kramper i løpet av natta, hvor ofte du må suge slim fra halsen, hvor mange timer du ikke har sovet.
Du må være prosjektleder, jurist og sykepleier – og det uten opplæring, støtte eller avlastning. Du er livredd, utmattet og knust – og så må du stå med lua i hånda og trygle om hjelp.
Det virker nesten som om målet er å slite deg ut.
Selv om du har brukt masse tid og krefter på søknader om hjelp fremfor å være med ditt alvorlig syke barn, er det ingen selvfølge at kommunen stiller opp – verken med bistand, BPA eller trygg avlastning.
Og det finnes heller ingen plan for barnets siste tid – før det plutselig er for sent…
Ansvaret for å følge opp disse familiene ligger hos kommunene, men det følger ikke med nok penger.
Vi kan ikke være kjent med at disse familiene fortsetter å sviktes.
Resultatet er at familier møter veggen i et underfinansiert system – og det er barna som betaler prisen.
Vi i Løvemammaene har i årevis ropt varsku. Familier med alvorlig syke barn må få rett til oppfølging, støtte og reell hjelp.
Vi kan ikke være kjent med at disse familiene fortsetter å sviktes.
Derfor ber vi politikerne om å innføre pakkeforløp for alvorlig syke barn – på samme måte som man har for
kreftpasienter
– som sikrer automatisk hjelp og oppfølging, ikke bare rettigheter på papiret.
Altfor ofte ser vi at kommunene skyver ansvaret fra seg og prioriterer å spare penger fremfor å gi lovpålagte tjenester. Alvorlig syke barn og deres familier fortjener forutsigbarhet, støtte og trygghet – fra dag én.
Foreldre skal ikke måtte bruke kreftene sine på å lete etter hjelp – de skal få den automatisk, fordi det er deres rett.
Ingen skal møte sitt barns alvorlige diagnose alene.
Når barnet ditt får en alvorlig diagnose, må velferdsstaten stille opp – så du som forelder slipper å drukne mens du prøver å redde barnet ditt.
Til politikerne: Hvem tør å være først ute med å gi alvorlig syke barn og deres familier den støtten de fortjener?
Les også:
Eksperten advarer: Ikke gå i denne kredittkort-fella
(+)
Les også: Peggy Hessen Følsvik:
– Sykelønna er politikk
(+)
Les også:
Nå sier eksperter stopp: – Tidlig skjermbruk truer barnas framtid
(+)"
18_09_04_2025,"Helsevesenet tillater sterke opioider, men cannabis? Der går grensen",Frederik Neess,https://www.dagsavisen.no/resizer/v2/IX6SBT4H2FGUDFH6ZOFF6RSFSY.jpg?smart=true&auth=e764b5eab50cd59e9a84d2ab3b9dd2b1170e103507da887473fc2cc5a9181408&width=1200&height=630,2025-04-08 10:44:09,https://www.dagsavisen.no/debatt/2025/04/08/helsevesenet-tillater-sterke-opioider-men-cannabis-der-gar-grensen,Politikk,"Frederik Neess
Frederik Neess er smertepasient og tidligere opioidbruker.
(Privat)
I Norge kan du ha en vinkjeller verdt hundretusenvis, drikke daglig, og likevel være en respektert samfunnstopp. Men hvis du spør legen om
medisinsk cannabis
, blir du møtt med mistanke, skepsis og stengte dører.
Dette handler ikke lenger om helse. Det handler om politikk, fordommer og makt.
Jeg er ikke politiker. Jeg er smertepasient. Jeg lever med kroniske smerter etter en skade og flere inngrep i foten.
En av mange som har gått den tunge veien gjennom
opioider
, bivirkninger, abstinenser og fortvilelse – og som nå vet at det finnes noe bedre.
Men systemet sier fortsatt nei.
Jeg har vært på høye doser
OxyContin
– en av de mest avhengighetsskapende medisinene som finnes.
Jeg klarte å trappe ned på egen hånd.
Nå bruker jeg en lav dose
fentanylplaster
, men smertene er der fortsatt. Og jeg, som mange andre, vet at medisinsk cannabis kunne gitt meg ro, søvn og lindring – uten rus og uten fare for avhengighet.
Det er vi som lever med smerte, som må forsvare oss når vi ønsker et naturlig og trygt alternativ.
Det norske helsevesenet tillater sterke opioider som OxyContin og fentanyl, som
har ødelagt liv i USA
og Europa. Alkohol er ikke bare tillatt – det er en del av kulturen. Statsministerens ektefelle kan ha en vinkjeller med egen etasje for smaking.
Men cannabis? Der går grensen. Selv
CBD
, som ikke gir rus og har dokumenterte medisinske effekter, er nesten umulig å få tak i – med mindre du har multippel sklerose eller er døende.
Jeg har sett hvordan politikere drikker mer enn de selv anbefaler. De sier at mer enn én flaske vin i uka er for mye, men hjemme går det gjerne én flaske per kveld.
Likevel er det vi som lever med smerte, som må forsvare oss når vi ønsker et naturlig og trygt alternativ.
Det norske helsevesenet tillater sterke opioider, men cannabis? Der går grensen
Mange europeiske land har begynt å forstå dette: Tyskland, Spania, Luxembourg, Malta –
de legaliserer eller regulerer cannabis
, både medisinsk og rekreasjonelt. Ikke fordi det er «moderne», men fordi det fungerer: Mindre kriminalitet. Mindre gatehandel. Mer kontroll.
Og ikke minst: En ny, betydelig inntektskilde for staten.
Norge kunne gjort det samme – brukt milliardene på helse, utdanning og infrastruktur. I stedet jager vi pasienter som ønsker trygg lindring uten avhengighet.
Det mest frustrerende er at de som bestemmer, politikerne, ofte er de samme som privat nyter det de offentlig advarer mot. De deltar i vinsmaking, holder festtaler med glasset hevet, og sier de følger helseanbefalinger – samtidig som mange drikker langt mer enn de selv anbefaler.
Leger tør ikke skrive ut det de vet fungerer. Politikere tør ikke å ta debatten.
Når de så nekter alvorlig syke og smerteplagede tilgang til et naturlig alternativ som cannabis, fremstår det ikke bare som hykleri, men som direkte umenneskelig.
Det handler ikke bare om meg. Det handler om alle i dette landet som lider i stillhet. Som er lei av å få livet sitt styrt av gamle holdninger og politisk feighet.
Leger tør ikke skrive ut det de vet fungerer. Politikere tør ikke å ta debatten. Redaktører trykker heller saker om kjendiser på stranden enn å publisere ærlige historier fra folk som lever midt i dette systemet.
Dette er ikke et rop om hjelp. Det er et krav om fornuft. Om medmenneskelighet.
Cannabis er ikke en flukt. Det er et håp. Og akkurat nå trenger mange av oss at Norge tør å åpne døren – før flere faller mellom stolene.
Dette er ikke et rop om hjelp. Det er et krav om fornuft. Om medmenneskelighet. Om å se at alkoholen vi dyrker skaper langt mer skade enn det en plante noensinne har gjort.
Kanskje det er på tide å lytte til folket – og ikke bare til frykten.
Les også debatt:
Reklame for fleinsopp, NRK?
Les også debatt:
Velkommen opp igjen av grøftekanten, Unge Venstre
Les også debatt:
Hvor mange bunader trenger egentlig en prinsesse?
Les også portrett:
– Jeg er som ei gammel kjerring, vil møte noen på en normal måte
(+)"
19_09_04_2025,"Trumps toll: Det er ille for Europa, men enda verre for USA",Torberg Falch,https://vcdn.polarismedia.no/8f442bfc-34cf-4328-aac3-ee0ef452e342?fit=crop&h=630&q=80&tight=true&w=1200,2025-04-08 10:33:17,https://www.adressa.no/debatt/i/alolR4/trumps-toll-og-tull,Politikk,"Publisert: 8. april 2025 kl. 10:33
Dette er et debattinnlegg. Det gir uttrykk for debattantens egen holdning.
USA har over mange år hatt underskudd på handelen med resten av verden, og det har økt de siste årene. Underskuddet er på et nivå som ikke kan vare. Det må derfor være et tema i amerikansk økonomisk politikk.
Handelsunderskuddet innebærer at amerikanerne konsumerer og investerer mer enn sin egen verdiskapning. Det betales av andre land i form av lån. Egentlig bør amerikanerne være takknemlige for at andre land finansierer deler av deres forbruk.
Økonomer forventer vanligvis at valutakursen justeres når det blir ubalanse i handelen. En svakere amerikansk dollar (USD) vil gjøre deres varer billigere i utlandet, noe som øker eksporten, mens andre lands varer blir dyrere i USA, noe som reduserer importen. Dollaren har likevel gått i motsatt retning og blitt sterkere de siste årene.
USD har vært «verdensvalutaen» i 80 år. Den har stabilisert valutamarkedene og vært sikker i den forstand at ingen forventer at den amerikanske sentralbanken misligholder lån og obligasjoner. Amerikanske virksomheter slipper usikkerhet med valutakurser fordi de kan handle i egen valuta, og de får lån til lav rente i egen valuta. Dessuten, fordi USD brukes som betalingsmiddel i mange land, kan de gratis utstede kontanter som utlendinger betaler påløpende verdi for (såkalt seigniorage).
På grunn av dollarens posisjon blir den spesielt attraktiv når andre valutaer er usikre. Den mer usikre geopolitiske situasjonen ser ut til å ha styrket dollaren og dermed økt USAs handelsunderskudd.
Trumps administrasjon har derfor vært opptatt av hvordan dollarens verdi kan svekkes. Men dette oppleves som tveegget. Sterk valuta kan betraktes som uttrykk for et sterkt land, og det ser ut til å være et selvstendig mål for USA.
Her kan toll være et perfekt virkemiddel. Uten å svekke dollarens verdi vil varer og tjenester produsert i andre land blir dyrere i USA. Samtidig gir det inntekter til staten. Det er dobbel gevinst: Bedre handelsbalanse og finansiering av staten. Toll er i utgangspunktet en skatt på utlendinger, selv om amerikanerne må betale en del selv i form av økte priser.
2. april kunngjorde president Donald Trump hvilke tollsatser han ville innføre overfor land som eksporterer varer til USA.
Foto: Mark Schiefelbein / AP
Toll er imidlertid negativt for alle andre land. Det vil være bedre om dollaren svekkes. Sentralbankene har virkemidler som kan brukes, spesielt hvis de samarbeider og hvis Kina blir med. Slikt samarbeid vil kreve tillit til langsiktige avtaler. Trump opptrer imidlertid på en måte som ikke innbyr til den tilliten som er nødvendig for å inngå avtaler.
Hvis andre land svarer med å øke sin toll, får vi det som ofte kalles tollkrig. USA vil tape mindre på tollkrig enn de fleste andre land. For det første betyr handelsunderskuddet at de selger mindre til andre land enn de kjøper selv. Men viktigst, handel utgjør en relativt liten del av den amerikanske økonomien. Fordi økonomien er stor, produserer USA mye av det de trenger selv. USA eksporterer om lag 12 prosent av sin verdiskapning, mens Norge eksporterer nesten 50 prosent.
Likevel har finansmarkedene reagert sterkt i USA den siste tiden. Fram til fredag forrige uke har verdien på amerikanske børser falt med 14 prosent i 2025, mens fallet i Norge har vært under 5 prosent. Også forrige uke falt børsene mer i USA enn i Norge. Hvorfor ser framtidsutsiktene dårligst ut i USA når det er de som taper minst på tollkrig?
Mange amerikanerne, også næringslivet, har ment at Trump ville være bra for den økonomiske utviklingen. Mye tyder på at det nå går opp for mange at det ikke er slik. Begrunnelsene for tollsatsene viste seg å være uten fornuft. Også data som er benyttet, synes å være delvis frakoblet virkeligheten. Mye tyder på at kunstig intelligens har vært tungt benyttet, uten at noen har evnet å fjerne det som er opplagt galt.
Hva betyr dette for hva vi kan forvente blir Trumps framtidige beslutninger? Kan vi stole på at det vil bli gjort rasjonelle vurderinger? Det er sannsynligvis ikke toll-tullet som er den viktigste årsaken til nedgangen i finansmarkedene nå, men usikkerheten som følge av at Trumps regime har avslørt seg som en ustabil og irrasjonell administrasjon også for økonomiske beslutninger.
Det er ille for Europa, men enda verre for USA.
Hva mener du? Send inn din tekst til debatt@adresseavisen.no eller delta i debatten i kommentarfeltet nederst – og husk fullt navn!"
20_09_04_2025,"Ukraina, ikke Midtøsten",Sigurd Falkenberg Mikkelsen,https://gfx.nrk.no/HTJCkyodkQnzB23vDx-ZzAOpfIvFnXHHHQ-C_bAnAonA.jpg,2025-04-08 10:24:06,https://www.nrk.no/ytring/ukraina_-ikke-midtosten-1.17374737,Politics,"Utenrikspolitisk redegjørelse.
Det klinger av tunge tredører og dresskledde kvinner og menn i viktige møter, men dreier seg om den verden du og jeg lever i.
En gang i året kommer den norske utenriksministeren til Stortinget for å fortelle, eller redegjøre, om hvordan verden ser ut fra regjeringens ståsted.
At det er alvor nå, det minner våre statsråder oss på nesten hver dag.
Noen ganger, i gode tider, er det mest for spesielt interesserte som leter en liten nyanse, et lite skift, en justering hit eller dit. Det er jo sjelden norsk utenrikspolitikk legges raskt om.
Så er det øyeblikk som nå, der verden er i ulage og endring hvor det blir ekstra viktig å skjønne hva som foregår og forstå hvordan våre myndigheter ser på dette.
At det er alvor nå, det minner våre statsråder oss på nesten hver dag. Utenriksminister Espen Barth Eide gjør også et poeng av dette, og tar utgangspunkt i dagens dato. 8. april.
Den perioden ser ut til å være over
I morgen er det 85 år siden Nazi-Tyskland invaderte Norge og en handlekraftig oberst på Oscarsborg festning ga regjering og kongehus en mulighet til å flykte ved å senke krysseren Blücher i Drøbaksundet.
Barth Eide bruker dette mest for å peke på hva det var som gikk galt før krigen brøt ut og de parallellene vi ser i dagens verden med økte tollmurer og stormaktskonflikt.
USA har på godt og vondt stått bygget opp under den verden som ble bygget da krigen var over. Den perioden ser ut til å være over, i hvert fall så lenge Donald Trump og hans bevegelse styrer landet. Det får konsekvenser for hvordan Norge tenker på egen sikkerhet.
Da Ukrainas president Volodymyr Zelenskyj besøkte Norge tidligere i år ble han omfavnet av finansminister Jens Stoltenberg. Foto: Ole Berg-Rusten / NTB
Barth Eide understreker flere ganger viktigheten av kontakt med Europa og Norden, men sa han var beroliget av et møte med USAs utenriksminister Marco Rubio i forrige uke. Der ble han og andre europeiske utenriksministere forsikret om at USA forpliktet seg til sikkerhetsgarantien i Nato. Sikkerhetsgarantien er det at Nato-land stiller opp for hverandre dersom ett av landene i alliansen blir angrepet.
Det er to utfordringer med det.
Det ene er hvor mye makt Rubio egentlig har i Trumps regjering, og det andre er at ingen, heller ikke vi som tette allierte, kan være helt trygge på hva Trump egentlig mener og hva han vil gjøre ved neste veikryss eller hvis en krise oppstår.
Det bildet Barth Eide tegner opp, er likevel en ny verden der Europa ikke bare tar mer av byrden, men at ansvaret for europeisk sikkerhet forskyves fra USA til oss selv. Dette gjelder mest vanlige militære styrker. Det betyr en betydelig militær oppbygging på vårt kontinent, mye tettere europeisk samarbeid og færre amerikanske soldater og mindre utstyr.
Barth Eide mener likevel at USAs atomvåpen fortsatt vil sikre Europa. I praksis vil det litt forenklet kunne bety at europeiske styrker må forsvare for eksempel Litauen mot et russisk angrep og at USA kun vil gripe inn dersom atomvåpen tas i bruk.
Det bildet Barth Eide tegner opp, er likevel en ny verden der Europa ikke bare tar mer av byrden, men at ansvaret for europeisk sikkerhet forskyves fra USA til oss selv.
Usikkerheten som har preget denne vinteren kommer mest fra USA og Donald Trumps radikale omlegging av amerikansk politikk. Barth Eide gjentok for eksempel at Norge støtter Danmark i konflikten som har oppstått rundt Grønland.
Men det var allerede krig i Europa før Trump kom til makten, og det levnes liten tvil om hva som er viktigst i norsk utenrikspolitikk. Ukraina nevnes 37 ganger i talen. Utenriksministeren sier at Norge har valgt side i denne krigen fordi det er prinsipielt riktig og fordi det er en direkte trussel mot Europa og Norge. .
Russland angrep en suveren stat og brøt folkeretten, først for 11 år siden, så for fullt i 2022. Utenriksminister sier folkeretten er kjernen i regjeringens utenrikspolitikk.
Dernest vil en russisk seier og et aggressivt og russiskvennlig regime i Kyiv true resten av Europa, mener utenriksministeren. Som nabostat til Russland har Norge, etter litt nøling, gått helt og holdent inn på ukrainsk side, og betydning av dette ble igjen understreket i dag.
Andre ting er viktigere
Den andre store krigen som preger nyhetsbildet, er krigen mellom Hamas og Israel og konsekvensene for den palestinske sivilbefolkningen. Den får betydelig mindre oppmerksomhet i talen.
I mai 2024 anerkjente Norge Palestina. Foto: Erik Flaaris Johansen / NTB
Barth Eide har fått kritikk for å bruke for mye tid på Midtøsten, og anerkjennelsen av Palestina som egen stat har skapt et svært dårlig forhold til Israel. Den norske anerkjennelsen i fjor er ikke blitt fulgt opp av andre større europeiske stater. Hverken Spania eller Irland som Norge anerkjente Palestina sammen med, er noen tungvektere i Midtøsten-sammenheng. Kanskje følte han derfor et behov for å minne om at 149 land allerede hadde anerkjent Palestina og at Norge var i godt selskap.
Norge har liten påvirkning på det som skjer i Midtøsten, og det er andre ting som er prioriteres når en usikker verden presser tettere på langs våre grenser.
På tross av at krigens gru igjen preger Gaza, nevnes det bare tre ganger i Barth Eides tale, og Midtøsten ble ikke et tema før helt i slutten av talen.
Det betyr ikke at regjeringen har sluttet å bry seg, men er et signal om at det er andre ting er viktigere. Norge har liten påvirkning på det som skjer i Midtøsten, og det er andre ting som er prioriteres når en usikker verden presser tettere på langs våre grenser.
Håpet, mener Barth Eide, ligger i et forent Europa med et felles verdigrunnlag og et sterkt Nato. Som et land utenfor EU og med tette forbindelser til et uforutsigbart USA, må norske utenrikspolitikere manøvrere i vanskelig farvann i tiden som kommer."
21_09_04_2025,Her er EUs svar på Trump-tollen,NTB-Bibiana Piene,https://www.dagsavisen.no/resizer/v2/6JT2W2U3VTYSPQVNTB6YIWDRPA.jpg?smart=true&auth=c840e6e46ecd6bc211a046e8f5a63532899ed859e53acff1307bbe0f15f810a2&width=1200&height=630,2025-04-08 09:45:21,https://www.dagsavisen.no/nyheter/verden/2025/04/08/her-er-eus-svar-pa-trump-tollen,Politikk,"Klokken 14.30 onsdag skal EU-landene stemme over tiltakene.
Ettersom det er kvalifisert flertall som gjelder – minst 15 land som til sammen representerer 65 prosent av EUs innbyggere – er det få som tviler på at forslaget blir vedtatt.
I forrige uke kunngjorde USAs president Donald Trump økt toll på varer fra land over hele verden. For varer som importeres til USA fra EU, blir tollsatsen på 20 prosent fra onsdag av.
Trump har allerede innført 25 prosent toll på all import av stål og aluminium til USA.
Les også: Peggy Hessen Følsvik:
– Sykelønna er politikk
(+)
Dropper brandy-toll
I mars sendte EU ut en 99 sider lang liste over varer fra USA som kan få ekstra toll. Dette skal nå være barbert ned til 66 sider med rundt 1600 produkter, ifølge nyhetsnettstedet
MLex
.
Blant disse er soyabønner, mais, mandler, tranebær, klær og sko – og tanntråd og tobakk. Også jern, stål og aluminium står på lista, samt enkelte bil- og båttyper.
Blant varene som har forsvunnet fra lista, er amerikansk whisky. Det er trolig for å beskytte europeiske vinbønder og anses som en seier til Frankrike og Italia.
Trump truet nemlig med en ekstra straffetoll på 200 prosent på alkohol fra EU dersom EU la toll på USAs bourbon.
Mesteparten av varene får en toll på 25 prosent, mens enkelte får 10 prosent.
Ifølge
Politico
er EU-landene imidlertid uenige om når – eller om – man skal hente fram den såkalte bazookaen, et direktiv mot økonomisk tvang som blant annet gjør det mulig å utestenge amerikanske selskaper fra å delta i europeiske anbud, bruke sine patenter i EU eller å investere i EU-land.
Les også:
– Nå må vi diskutere om vi bør ha norske atomvåpen
Tre faser
De nye tollene blir trolig innført i tre faser:
* Allerede fra neste uke, 15. april, starer den første runden. Dette er først og fremst et svar på Trumps toll på stål og aluminium på 25 prosent.
* 16. mai trer de fleste av tollene i kraft.
* EU venter også til desember med å innføre toll på noen få varer, som soyabønner og mandler.
Soya er en viktig eksportvare for USA. EU kan på denne måten prøve å presse fram forhandlinger med Trump-administrasjonen.
Utstrakt hånd
Både EU-kommisjonens president Ursula von der Leyen og EUs handelskommissær Maros Sefcovic har gjentatte ganger sagt seg villige til å forhandle med USA.
Men så langt har ikke Trump villet ta den utstrakte hånden.
Mandag uttalte han imidlertid at EU kan redusere handelsubalansen med USA med å kjøpe mer amerikansk flytende gass (LNG) – noe EU selv for lengst har foreslått.
Les også:
Massiv norsk motstand mot Trumps politikk: – Skaper usikkerhet"
22_09_04_2025,Matias Faldbakkens forslag blir nasjonalt minnested etter 22. juli-terroren,NTB-Kenneth Kandolf Haug,https://www.dagsavisen.no/resizer/v2/QDX7Z4AQ3D4NAOIHO5U6QINQIQ.jpg?smart=true&auth=bf66766eec550c6b24882b01b55084ebbac902ab1857b3fa527a13a8bf298b99&width=1200&height=630,2025-04-08 09:08:59,https://www.dagsavisen.no/nyheter/innenriks/2025/04/08/matias-faldbakkens-forslag-blir-nasjonalt-minnested-etter-22-juli-terroren,Politikk,"Det kunngjorde juryleder Marianne Borgen under et arrangement i Kunstnernes Hus i Oslo.
Faldbakken får nå ansvaret for å lage det nasjonale minnestedet i regjeringskvartalet. I «En opprettholdelse» skal han gjenoppføre den store flytterammen i stål som ble bygget for å skjære ned og flytte Picasso-verket «Fiskerne» fra den revne Y-blokka over til den nye A-blokka.
– Matias Faldbakkens vinnerforslag beskrives som en torgskulptur, som blir stående på bygulvet som et monument. Skulpturen skal bli et samlingspunkt for besøkende og danne et nytt byrom, en stor og åpen plass med rom for seremonier og minnehandlinger, skriver KORO i en
pressemelding
.
Minnested etter 22. juli
I Matias Faldbakkens forslag «En opprettholdelse» fylles flytterammen til Pablo Picasso-verket «Fiskerne» med en monumental mosaikk i stein. Motivet i mosaikken er hentet fra Utøya og Tyrifjorden, en tegning av en liten vadefugl og noen strå og kvister som speiler seg i vannet. Det skal være et kunstverk til de omkomne. Bildet er en grafisk illustrasjon.
(Stefan Faldbakken / KORO/ Handout / Handout/NTB)
Les også: Peggy Hessen Følsvik:
– Sykelønna er politikk
(+)
Tre finalister
I Faldbakkens versjon fylles flytterammen med mosaikk i stein, der motivet er hentet fra Utøya og Tyrifjorden. Dermed fungerer de to elementene som en bro mellom regjeringskvartalet og Utøya.
Faldbakkens verk «En opprettholdelse» var en av tre finalister i konkurransen. De to andre var verket «En minnelund for 22. juli» av Henning Sunde, Hanne Tyrmi og Rainer Stange, samt et forslag fra Raqs Media Collective.
KORO skal nå sammen med kunstneren utvikle forprosjektet, detaljplanlegge og forberede etableringen av minnestedet på Johan Nygaardsvolds plass i samarbeid med Statsbygg. Minnestedet skal etter planen stå ferdig i 2026, skriver Digitaliserings- og forvaltningsdepartementet i en
pressemelding
.
Les også:
– Nå må vi diskutere om vi bør ha norske atomvåpen
– Verdig vinner
– «En opprettholdelse» er et sterkt og modig svar på 22. juli og gir en fysisk manifestasjon av demokratiets sårbarhet og styrke. Riggen og mosaikken gir til sammen sterke referanser til de to terroråstedene: regjeringskvartalet og Utøya, sier Borgen.
– Jeg er glad for at juryen i dag har utpekt en verdig vinner til å utforme det nasjonale minnestedet etter 22. juli i regjeringskvartalet. Minnestedet blir et sted for å minnes de som ble drept i terrorangrepet, den lidelsen som ble påført de etterlatte, de overlevende og alle som ble berørt. Det blir et viktig symbol på at demokratiet vårt besto selv den mest alvorlige trusselen, sier digitaliserings- og forvaltningsminister Karianne Tung (Ap).
Les også:
Massiv norsk motstand mot Trumps politikk: – Skaper usikkerhet"
23_09_04_2025,Norgespris,Journalist,https://images.gfx.no/1200x676/2876/2876174/terje%2520aasland%2520norgespris%2520ntb.jpg,2025-04-08 08:49:55,https://www.tu.no/artikler/norgespris-lite-fremtidsrettet-valgflesk/557604,Politikk,"Dette debattinnlegget gir uttrykk for skribentens meninger. Ønsker du selv å bidra i debatten, enten med et debattinnlegg eller en kronikk, les retningslinjene våre her.
Regjeringens Norgespris høres ut som en enkel løsning på strømpriskrisen. Men i realiteten premierer den forbruk fremfor sparing, belaster næringslivet og hindrer nødvendige grep for å redusere både strømkostnader og klimautslipp.
I stedet for å subsidiere strømforbruket burde regjeringen satse på energieffektivisering – tiltak som kutter sløsing, skaper arbeidsplasser og sikrer varig lavere strømregning for både husholdninger og bedrifter.
Hvem betaler regningen?
Fastprisordninger kan virke som en fornuftig løsning, men realiteten er at de forverrer energikrisen. Når staten garanterer en lav pris for husholdninger og hytter, må noen dekke differansen. Og hvem sitter igjen med regningen? Næringslivet.
Mens privatkunder får strøm til 40 øre/kWh, må bedrifter betale markedspris, ofte langt høyere. Og den vil bli enda høyere når Norgespris vil bidra til å øke strømbruken i vintermåneder med lite strøm. Det svekker konkurranseevnen, øker kostnadene og gjør det vanskeligere for norske bedrifter å investere i fremtiden.
Norge vil trenge mer tilgjengelig strøm for å kutte utslipp og for å bevare og skape arbeidsplasser. Norgespris trekker i feil retning ved å stimulere til økt forbruk når vi burde prioritere sparing.
En smartere løsning
I stedet for å subsidiere forbruk burde vi redusere behovet for strøm. Norge sløser enormt mye energi. Stortinget har flere ganger vedtatt ambisjoner om å spare 10 TWh, tilsvarende strømforbruket til en halv million husstander. Men lite skjer, og regjeringen gjør nå det motsatte ved å premiere høyt forbruk gjennom Norgespris.
Energieffektivisering gir en trippel gevinst:
Lavere strømregninger for både husholdninger og næringsliv
Flere arbeidsplasser i byggenæringen
Mindre naturinngrep fordi vi reduserer behovet for ny kraftutbygging
Likevel er energieffektivisering fortsatt en glemt mulighet i norsk politikk. Regjeringen velger å bruke penger på strømstøtte og fastprisordninger i stedet for å satse på langsiktige løsninger som gir varige besparelser.
Regjeringen har kanskje begynt å ane utfordringene, siden de nå foreslår et forbrukstak for Norgespris. Men taket må settes lavt, og det bør samtidig innføres insentiver som belønner energisparing – ikke sløsing.
Hvorfor nøler regjeringen?
EU har allerede innført et bygningsenergidirektiv som krever at de 15 prosent dårligste byggene må oppgraderes til en minimums energistandard. For næringsbygg er kravene enda strengere. Dette ville skapt enorme muligheter for norsk byggenæring, men regjeringen nøler.
Byggenæringen er i krise, folk blir permittert, og vi risikerer å miste viktig kompetanse. Hva om vi brukte denne ledige kapasiteten til å rehabilitere eksisterende bygg, både private og offentlige?
Vi kan ikke la en EU-/EØS-debatt stå i veien for gode valg. Regjeringen har bekreftet at direktivet skal innføres, men fortsatt er det uklart når. I mellomtiden sitter viktige deler av næringslivet og venter på avklaringer.
Et energipolitisk veivalg
Regjeringen må tørre å prioritere tiltak som gir effekt på lang sikt. Energieffektivisering er den minst kontroversielle og mest opplagte løsningen for å kutte klimautslipp, redusere strømpriser og skape arbeidsplasser.
Hvorfor vente? Nå er tiden for å handle. Vi må kutte sløsing, ta vare på byggene og energien vi allerede har og bruke politikken til å bygge varig verdiskapning.
I stedet for Norgespris, la oss satse på energieffektivisering."
24_09_04_2025,Større overskudd enn ventet de neste årene,NTB,https://imaginary.finansavisen.no/resize?width=980&interlace=true&url=https%3A%2F%2Fsmooth-storage.aptoma.no%2Fusers%2Fhegnar%2Fimages%2F125091074.jpg%3F%26accessToken%3Ddfe18a2a7fe727bd15c85e8a9366b496ac4a55526eba6d80568f699bd2ed1817,2025-04-08 05:41:40,https://www.finansavisen.no/energi/2025/04/08/8256285/storre-overskudd-enn-ventet-de-neste-arene,Politikk,"Solkraft vokser dessuten mye tregere enn tidligere antatt. Grunnen er at private husholdninger og mindre næringsvirksomheter har bremset opp når det gjelder å installere solcellepanel.
NVE har ikke regnet på hva slags utfall regjeringens Norgespris vil få for folks strømforbruk. Makspris-forslaget er møtt med kritikk for at det svekker folks motivasjon for å installere solceller eller drive energisparing.
– Det er en avveining mellom å gi trygghet mot høye strømpriser og energieffektivisere, sier Lund.
Langt etter målet om strømsparing
Det er også klart at Norge ligger betydelig etter når det gjelder målet om strømsparing i bygg, går det fram av NVEs oppsummering.
Stortinget har vedtatt at landet bør kunne kutte 10 TWh i kraftforbruk i løpet av en tiårsperiode. Her ligger vi godt under halvveis til målet – NVE anslår at vi vil ha oppnådd energisparing på 4 TWh i 2029, gitt dagens virkemiddelbruk.
– Dette har vi sagt lenge, men nå sier vi det enda tydeligere: Med dagens virkemiddelbruk er det stor avstand, sier energidirektøren.
– Det krever politikk. Strømpris og strømstøtteordninger betyr en del for motivasjonen til den enkelte, sier han.
Rekordhøy strømproduksjon i fjor
Rapporten oppsummerer også utviklingen i 2024. Hovedpunktene er:
* Kraftforbruket økte og var det høyeste siden 2021. Forbruket gikk opp i samtlige sektorer.
* Strømprisene har sunket siden energikrisen og lå i fjor på nivå med prisene før 2021.
* Norge hadde en nettoeksport på nesten 18 TWh. Det var mye nedbør i fjor, og Norge hadde rekordhøy kraftproduksjon.
* Det var nettoeksport til alle naboland, unntatt Sverige.
* Storbritannia er den største mottakeren av norsk kraft (nesten 10 TWh), deretter følger Danmark (6,5 TWh), Tyskland (5,8 TWh) og Nederland (2,9 TWh)."
25_09_04_2025,Norge har inngått ny avtale med Ukraina,Bjørn Haugan,https://akamai.vgc.no/v2/images/c22c656a-ca8c-461f-a35d-a82da3d11f14?format=auto&w=1080&s=773af44bc0aa5e0f1ba15f450e4527233ddd1c60,2025-04-08 12:58:08,https://www.vg.no/nyheter/i/wgQv2o/norge-signerer-ny-frihandelsavtale-med-ukraina,"Business, Economics","Næringsminister Cecilie Myrseth har undertegnet frihandelsavtale med Ukraina.
Nå
I dag signerte Norge og de tre andre EFTA-statene Island, Liechtenstein og Sveits en ny og modernisert frihandelsavtale med Ukraina i Kyiv.
– Dette er en viktig milepæl. Avtalen er et viktig bidrag til å styrke Ukrainas integrering i det europeiske markedet, og vil bidra til å øke Ukrainas motstandskraft, økonomiske utvikling og vekst, sier næringsminister Cecilie Myrseth.
Frihandelsavtalen ble undertegnet av Ukrainas første visestatsminister og økonomiminister Yuliia Svyrydenko, Norges næringsminister Cecilie Myrseth, Islands minister for kultur, innovasjon og høyere utdanning Logi Einarsson, ambassadør Frank J. Büchel fra Liechtenstein og Forbundsrådsdelegat Jacque Gerber fra Sveits.
– Hva skiller den nye moderniserte frihandelsavtalen fra den tidligere?
– Noe av det viktigste er at den har stort fokus på små- og mellomstore bedrifter, som vil gjøre det lettere med e-handel og digitalisering som de er gode på i Ukraina, som gjør at det skapes nye bedrifter i Ukraina, sier Myrseth på telefonen til VG.
– Hva er andre oppsider for Ukraina?
– Det er ekstremt viktig for Ukraina å få økonomien opp å gå og få bedrifter til å fungere. Avtalen vil bidra til det.
Hun legger til at null toll mellom oss og Ukraina er viktig å synliggjøre:
– I disse tider, hvor vi ser at vi ikke kan ta frihandel for gitt, er det viktig å vise verden at vi signerer en frihandelsavtale.
– Kan den svekke norsk landbruk?
– Nei, denne avtalen er god også for Norge, så ingen skal være bekymret for norsk landbruk eller andre sektorer knyttet til denne avtalen.
– Pådriver
Handelen mellom Ukraina og EFTA-landene utgjorde i 2024 1319 millioner euro, hvor eksport til Ukraina er større enn deres eksport til EFTA-landene.
– Vi skal være pådriver for å styrke Ukrainas økonomi. Det er bra også for Norge, sier Myrseth.
Den moderniserte frihandelsavtalen omfatter nye kapitler om digital handel, små og mellomstore bedrifter, og handel og bærekraftig utvikling, samt reviderte bestemmelser om handel med varer, veterinære- og plantesanitæretiltak, handelstilrettelegging, offentlige anskaffelser, teknisk samarbeid, beskyttelse av åndsverk og tvisteløsning.
Avtalen har også bedret markedsadgangen for varer inkludert for en rekke landbruksvarer.
– Dette vil styrke handelsrelasjonene og gi bedre markedsadgang for bedrifter på begge sider, fremholder næringsministeren.
Detaljer om handelen med Ukraina:
Den bilaterale varehandelen mellom EFTA og Ukraina nådde nesten 1319 millioner euro i
2024. Med en gjennomsnittlig vekstrate de siste fem årene på 4,9 % for import og 9,3 % for eksport, har handelsoverskuddet i EFTA-statenes favør fortsatt å øke.
Hovedimporten til EFTA-statene var fett og oljer (37 millioner euro), edelstener og metaller (26 millioner euro), vevde klær eller klestilbehør (22 millioner euro), møbler, madrasser og lignende møbler (20 millioner euro), og drikkevarer og brennevin (20 millioner euro).
Hovedeksporten til Ukraina var fisk og krepsdyr (229 millioner euro), farmasøytiske produkter (143 millioner euro), våpen og ammunisjon (77 millioner euro), kjøretøy (77 millioner euro) og elektriske maskiner (44 millioner euro).
Vis mer
– Uvurderlig
– Støtten som Ukraina har mottatt fra EFTA-statene er uvurderlig. Vi er sikre på at denne moderniserte frihandelsavtalen vil gi konkrete fordeler for Ukraina og EFTA-statene ved å skape betingelser for enda større samarbeid, åpne opp nye muligheter for bedrifter og bidra til økt levestandard for våre folk i disse utfordrende tider, sier Yuliia Svyrydenko, Ukrainas første visestatsminister og økonomiminister.
– I disse tider er det viktig at vi jobber for en regelbasert og åpen verdenshandel, og et godt på tvers av Europa. Denne frihandelsavtalen skaper nye muligheter for næringslivet både i Ukraina og i de fire EFTA-landene, sier Myrseth.
– Sats i Ukraina
Myrseth er i Kyiv sammen med norsk næringsliv for å styrke handelssamarbeidet og legge til rette for økt støtte fra private.
– Norsk næringsliv er ivrige etter å bidra til gjenoppbyggingen av Ukraina både nå, men også når Russlands ulovlige krig er over. Den nye avtalen er et tydelig signal til næringslivet om å satse i Ukraina, og vi skal jobbe videre for å styrke de økonomiske båndene mellom våre to land, sier Myrseth.
Direktør i Næringslivets Hovedorganisasjon, Idar Kreutzer, er en del av den norske delegasjonen i Ukraina.
– Det er veldig viktig for Norge å få etablert gode forbindelser i Ukraina. Behovene i Ukraina er store og norsk næringsliv har mye å bidra med.
– Energisektoren er åpenbar, sier han.
– Vi bidrar med fornybar energi. Scatec er tredje største produsenten av fornybar energi i Ukraina i dag. Bergen Engines har inngått store kontrakter om levering av generatorer, som kan produserer elektrisitet.
– Det er også stort behov for boliger og for infrastruktur hvor Norge har teknologi og gode løsninger, sier han."
26_09_04_2025,Hjemmefødsler: –⁠ Må forstå hva dette handler om,Lytt til saken,https://akamai.vgc.no/v2/images/33486f0a-d073-4724-b46f-c825571f4042?format=auto&w=1080&s=dcbb80a00fee8890392d470154ecef8389d9dea1,2025-04-08 20:20:02,https://www.vg.no/nyheter/i/nyKkPx/hjemmefoedsler-maa-forstaa-hva-dette-handler-om,Health,"Er trenden med fri fødsler et symptom på svakheter ved fødselsomsorgen? Ja, mener forskere og jordmødre.
Malene Birkeland
Emilie Rydning
Synne Eggum Myrvang
og 1 til
For 18 minutter siden
Kortversjonen
To forskere og tidligere jordmødre påpeker svakheter med omsorg i fødselsomsorgen.
Jordmor Carina Vedeler har skrevet doktorgrad om kvinners erfaringer med fødsel i Norge, og fremhever behovet for å lytte til deres opplevelser.
Ellen Blix, professor i jordmorfaget, understreker viktigheten av omsorg i fødsel.
– Vi må forstå hva dette handler om. Vi må lytte til kvinnene og deres erfaringer. Det er skummelt om vi bare avviser det og ikke prøver å forstå.
Det sier jordmor og universitetslektor ved Universitetet i Sørøst-Norge Carina Vedeler.
Mens debatten om uassisterte hjemmefødsler raser – mener hun diskusjonen er polarisert og unyansert.
I sin forskning ser hun en fødselsomsorg med svakheter.
Hun har skrevet doktorgrad om erfaringene til 8400 kvinner som har født i Norge.
En annen studie hun har gjort, viste at mens 68 prosent var fornøyde med fødselsomsorgen, hadde 20 prosent blandede opplevelser og 12 prosent var utelukkende negative.
– Det er kvinner som beskriver at de ikke får fødselsomsorgen de har behov for, i en situasjon hvor de føler seg veldig sårbare, sier Vedeler.
Det innebærer blant annet:
De følte seg ikke sett og hørt
De følte seg overkjørt
De følte seg som på et samlebånd
De følte seg objektivert og fremmedgjort
De opplevde mangel på omsorg
De opplevde mangel på informasjon, deltagelse i beslutningstaking og samtykke før undersøkelser
De opplevde manglende ivaretagelse i eller etter akutte situasjoner
Fødselsdebatten
Dette har skjedd
Stadig flere er interessert i å føde hjemme uten helsepersonell. Barnelegeforeningen har advart mot dette.
Jordmødre ser en økende «trend» med at flere motsetter seg undersøkelser i svangerskapet og under fødsel.
I mars ble det kjent at en baby døde og at fødselen etterforskes. Doulaen ble anmeldt av sykehuset for forsømmelse av hjelpeplikt.
I fjor døde en baby i en uassistert hjemmefødsel. Politiet har henlagt den saken.
Vis mer
Må tas på alvor
– Vanskelige opplevelser må vi ta på alvor.
Vedeler er sterkt uenig i at kvinner i dag er mer kravstore til fødselsopplevelsen.
– De som beskriver dårlige opplevelser prøver å forstå og skape mening i opplevelsene sine. De ser også at helsepersonell gjør så godt de kan. De ser at de ikke har rammene som trengs for å gi omsorgen de skal, at helsevesenet er presset på tid og ressurser.
Vedeler mener også kritikken må tolkes som en kritikk mot systemet, ikke den enkelte jordmor eller fødselslege.
Hjemmefødsler
Uassistert hjemmefødsel
En uassistert hjemmefødsel er en fødsel uten kvalifisert helsehjelp. Dette er ikke ulovlig, men frarådes av leger, jordmødre og Helsedirektoratet.
Tall fra Medisinsk fødselsregister (FHI) viser at det var 20 planlagte uassisterte hjemmefødsler i tidsperioden 2020–2023.
Disse tallene inkluderer ikke uassisterte hjemmefødsler som ble overført til sykehus underveis i fødselen eller like etterpå, og gir dermed ikke svar på det totale omfanget.
Assistert hjemmefødsel
Assisterte hjemmefødsler er derimot planlagte hjemmefødsler med jordmor. Forskning viser at det er trygt, så lenge en jordmor påser at den gravide kvinnen oppfyller en rekke kriterier satt av Helsedirektoratet.
Å føde hjemme med jordmor er ikke en del av det offentlige helsetilbudet, men gis av privatpraktiserende jordmødre. Man må betale for det av egen lomme.
I 2023 fødte 140 kvinner hjemme med jordmor.
VG vil gjerne snakke med kvinner som har erfaring med uassisterte eller assisterte hjemmefødsler. Interessert? Ta kontakt med VGs journalist her.
– Dreier seg om mer enn medisinske utfall
Ellen Blix er tidligere jordmor, nå professor i jordmorfaget ved OsloMet.
Hun mener fødselsomsorgen trenger mer fokus på omsorg.
– Vi har verdens beste fødselsomsorg i lys av medisinsk utfall, men mange opplever fødselen som noe eksistensielt, som en livsovergang, at det dreier seg om mer enn medisinske utfall.
Er du fornøyd med fødselsomsorgen i Norge?
aJa!bNei!cVeldig blandet.
Studert kvinner som føder hjemme
Blix har blant annet utført en studie på kvinner som føder hjemme, uassistert.
Den kvalitative studien, fra 2020, har et utvalg på 12 kvinner.
I studiens konklusjon står det:
«Denne studien viste at motivasjon for frifødsel var innebygd i generell misnøye med dagens barselomsorg, det mangelfulle hjemmefødselstilbudet og dyp tillit til kvinnenes egen kapasitet til å føde»
– Det må være et mål om at fødselsopplevelsen skal bli så positiv som mulig. Men helsevesenet kan ikke alltid garantere det, for akutte ting og opplevelser skjer.
– Men å bli møtt med omsorg, det kan man gjøre noe med.
Hun understreker at det er en del av lovverket, at pasienter skal møtes med omsorg.
I studien ønsket majoriteten å føde med jordmor, opplyser Blix. Men fordi det for noen ikke var mulig på grunn at det ikke var jordmor tilgjengelig – eller de var utenfor seleksjonskriteriene – ble det altså uassistert.
– Også negative fødselsopplevelser på sykehus spilte inn i avgjørelsen om å føde hjemme uten helsepersonell, sier hun.
– Jordmødre i skvis
Blix understreker at jordmødre har det travelt og slik sett står i en skvis.
– De står også i en skvis i møte med kvinner som nekter undersøkelser, med tanke på å gi faglig forsvarlig fødselsomsorg, sier hun.
Les også: Flere gravide nekter undersøkelser: Jordmødre advarer
Hun sier at vi ikke må glemme at en kvinne i fødsel er sårbar:
– Det er nakenhet, hun er helt avhengig av andre, det er undersøkelser av kjønnsdeler. For noen er det uproblematisk, men for noen kan en slik setting være mer skadelig enn helsefremmende.
Behov for en endret fødselsomsorg
Vedeler, som har forsket på kvinners erfaringer, mener det er på tide å snakke om endring i fødselsomsorgen med mer fokus på det emosjonelle og relasjonelle.
– Det er behov for en fødselsomsorg som kan ivareta ulike typer kvinner med ulike behov og erfaringer.
– Er det realistisk med de ressursene vi har? Også med tanke på for eksempel jordmormangel.
– Ja, men vi må kanskje prioritere annerledes. Vi må klare å møte kvinner på deres ønsker og behov for omsorg og trygghet, og tilrettelegge for at jordmødre ønsker å bli i jobben.
Og negative fødsler har også en kostnad for samfunnet, understreker hun.
– Samfunnet kan ikke ta seg råd til å ikke investere i en god fødselsomsorg. Dersom vi ønsker at det skal fødes flere barn – må vi investere i god omsorg for de fødende og i den første fasen av livet.
Vedeler peker på at det i dag mangler kvalitetsindikatorer på omsorg i fødselstilbudet.
– Det bidrar til at den viktige omsorgen jordmødre gir forblir usynlig.
Alvorlige følger
Negative fødselserfaringer «har store konsekvenser» for kvinnen og barnets helse, sier hun. Det kan ha betydning for tilknytning, føre til problemer med amming, kan gi fødselsdepresjon, fødselsangst og så videre.
– Dette er alvorlige konsekvenser, sier Vedeler."
27_09_04_2025,Solkremene våre er trygge,Pål Kristian Selbo,https://premium.vgc.no/v2/images/21740f3b-c0fc-4e4e-86b6-0d7bcf9c1bfb?fit=crop&format=auto&h=1080&w=1920&s=8b8ace02acf781e1029bb663978436b879c08ef9,2025-04-08 20:00:00,https://www.aftenposten.no/meninger/debatt/i/wgQr3P/solkremene-vaare-er-trygge,Helse og forskning,"Her er fem råd om sol som er basert på forskning.
Jeg setter pris på at spalten til fastlege Kaveh Rashidi i A-magasinet gir gode råd om å nyte solen med omtanke og anbefaler å unngå solarium. Samtidig opplever jeg at noen av utsagnene kan forvirre.
Rashidi antyder at solkrem kan være mer skadelig enn selve solstrålene. Dette er feil. I EU og Norge er kjemikaliene i solkrem strengt regulert, og solkremene vi får kjøpt i Norge, er grundig helserisikovurdert av Vitenskapskomiteen for mat og miljø (VKM).
Unnlater å nevne forskning
Stoffene som utgjør en mistenkt hormonforstyrrende effekt brukes enten i svært små mengder (langt under grenseverdiene) eller er forbudt. Solkremene våre er trygge for vår helse. Rashidi antyder også at solkrem reduserer kroppens produksjon av D-vitamin. Denne påstanden kommer nok fra eksperimentelle forsøk utført i laboratoriet, som har vist at solkrem blokkerer UV-stråler.
Flere observasjonsstudier på solkrembruk i virkelige situasjoner viser at kroppen er i stand til å produsere tilstrekkelige mengder D-vitamin, selv ved bruk av solfaktor 15 og høyere. Grunnen til dette er at noe UV-stråler kommer gjennom solkremlaget fordi vi ikke alltid greier å smøre tykt og jevnt nok.
Selv om Rashidi advarer mot bruk av solarium, peker han på en observasjonsstudie som antyder at bruk av solarium kan være helsefremmende. Til tross for at Rashidi er kritisk til dette studiet, unnlater han å nevne forskning som viser det motsatte. Innen medisinsk forskning er det viktig å se på samlet evidens.
Øker risikoen for hudkreft
Som Rashidi påpeker, kan slike studier ha alternative forklaringer til konklusjonen som det ikke er tatt hensyn til. Verdens helseorganisasjon (WHO), Kreftforeningen, nasjonale og internasjonale hudlegeforeninger advarer klart mot bruk av solarium, fordi den samlede forskningen viser en tydelig sammenheng mellom solariebruk og økt hudkreftrisiko.
Norge ligger i verdenstoppen i forekomst og dødelighet på grunn av melanom (føflekkreft), som er den farligste hudkreftformen forårsaket av UV-stråling. Kvinner fra Hongkong, Japan og Sør-Korea lever lengst av alle i verden, og er et klart bevis på at solarier ikke er nødvendige for å fremme bedre helse og et langt liv. Kanskje fordi de vet at UV-stråling fremskynder hudens aldringsprosess?
Fem solråd basert på forskning
Det er bred vitenskapelig enighet om at UV-stråling fra solarium øker risikoen for hudkreft. WHO har klassifisert solarium som «karsinogen i gruppe 1», altså på samme nivå som tobakk og asbest. På tross av dette får solariebransjen lov til å drive markedsføring.
Jeg støtter Kreftforeningen, som jobber for å forby solarier, og som har disse fem utmerkede solrådene som er fundamentert på forskning:"
28_09_04_2025,Forhastet digitalt eksperiment truer fastlegeordningen,Anne-Karin Rime,https://www.dagsavisen.no/resizer/v2/SJXX2Y6SM5HKFHABPVZCJE7Q74.jpg?smart=true&auth=b0ddfe9ea4f4ba88dbbc33eb10b724486cc1d316b5731e43660053c52d2046dd&width=1200&height=630,2025-04-08 14:27:39,https://www.dagsavisen.no/debatt/2025/04/08/forhastet-digitalt-eksperiment-truer-fastlegeordningen,Helse og forskning,"I jakten på raske løsninger foreslår regjeringen en prøveordning med digitale allmennlegetjenester utenfor fastlegeordningen.
Resultatet vil bli dårligere kvalitet, feilslått ressursbruk – og en svekket helsetjeneste.
Et pilotprosjekt med digitale allmennlegetjenester, også kalt «E-legen», skal i første omgang skje i noen utvalgte kommuner. Basert på erfaringer fra disse skal videre utrulling vurderes.
Vi er kritiske og tydelige: Dette forslaget svekker selve fundamentet for hva som er god allmennmedisin.
Fastlegeordningen er tuftet på kontinuitet. Det betyr at legen kjenner deg, historikken din og kan følge deg opp over tid.
Dette er ikke bare en hyggelig bonus. Det gir bedre behandling, færre feil og mer målrettet bruk av helseressurser.
Leger vil trekkes bort fra fastlegekontorene og legevaktene.
Den digitale tjenesten regjeringen foreslår, vil i stor grad benytte leger som ikke har tilgang til pasientjournalene eller tidligere vurderinger. Da må de starte på nytt – hver gang.
Det gir risiko for feilvurderinger, unødvendige undersøkelser, overdiagnostikk og overbehandling.
I resten av helsetjenesten er vi svært opptatt av at pasientinformasjon deles, og at helsepersonell har god kjennskap til pasientene. Hvorfor skal dette kastes på båten når det kommer til digitale tjenester?
Helseminister Jan Christian Vestre hevder tiltaket skal avlaste fastleger og legevakter. Men erfaring og forskning tilsier det stikk motsatte.
Økt tilgjengelighet skaper økt etterspørsel. Når terskelen for å kontakte lege blir lavere, øker også antallet henvendelser som ikke nødvendigvis trengs.
Digitalt tilgjengelige leger, uten pasientkjennskap, vil i tillegg bruke mer tid og flere ressurser per konsultasjon.
Det fører til flere prøver, flere henvisninger, flere kontakter med primærhelsetjenesten og flere henvisninger til spesialisthelsetjenesten – uten at det nødvendigvis gir pasienten bedre helse.
Regjeringen satte selv ned en helsepersonellkommisjon fordi vi er på vei inn i en bemanningskrise. Dette aktuelle tiltaket vil bli en ny tjeneste som vil kreve flere leger og gi økte kostnader.
Tiltaket går derfor på tvers av regjeringens politikk hittil.
I tillegg er digitale vurderinger vanskelige, og de krever høy allmennmedisinsk kompetanse. Men dette er kompetanse vi har behov for i fastlegeordningen og på legevakt – ikke i en ny parallell tjeneste.
Forslaget vil derfor ikke avlaste fastlegene – det vil forsterke utfordringene i fastlegeordningen.
Leger vil trekkes bort fra fastlegekontorene og legevaktene, og innsatsen vil i stedet brukes på enkeltkonsultasjoner uten pasientkjennskap eller oppfølging.
Vi kan ikke gamble med kjernen i god allmennmedisin.
Konsekvensen vil bli at enda flere mister fastlegen sin, og at kontinuiteten og kvaliteten i helsetjenesten svekkes ytterligere.
Fastlegeordningen er ikke perfekt. Den må utvikles og forbedres, og digitalisering er en viktig del av løsningen. Riktig brukt kan digitale verktøy gjøre både fastlegeordningen og legevakten mer tilgjengelig og forutsigbar for pasientene.
Men innovasjon må være målrettet – og styrke det som allerede fungerer. I stedet blir verdifulle ressurser nå trukket bort fra forbedringer i fastlegeordningen for å bygge opp et nytt dårlig system.
Norsk helsenett har allerede varslet at arbeidet med å styrke den digitale kontakten mellom fastlege og pasient blir forsinket fordi de må prioritere utviklingen av den nye digitale tjenesten regjeringen ønsker å utprøve.
Det er uheldig og hodeløst at regjeringens pilot kommer til å gå på bekostning av nødvendig innovasjon i fastlegeordningen.
Regjeringens forslag er ikke utredet og mangler en helhetlig vurdering av konsekvensene. Vi forstår behovet for innovasjon, men vi kan ikke gamble med kjernen i god allmennmedisin.
Fastlegeordningen må styrkes – ikke fragmenteres og undergraves.
Vi ber derfor regjeringen legge dette lite gjennomtenkte forslaget tilbake i skuffen, og heller rette innsatsen der den virkelig trengs: Flere fastleger, bedre arbeidsforhold og et mer robust førstelinjetilbud.
For det er dette som vil ivareta befolkningens behov for kontinuitet og trygghet – og ikke minst sikre flest mulig best mulig helse.
Les også: Bernard Minier:
– Det er uendelig mye elendig skit på strømmetjenestene
(+)
Les også:
Hedvig Montgomery: – Det lager problemer når foreldre snoker på barna sine
(+)
Les også:
– Vi har vært fiskere så lenge jeg vet, i alle fall mer enn hundre år
(+)"
29_09_04_2025,– Du er liksom allerede gitt opp ved diagnose,Karl Kristian Bekeng,https://akamai.vgc.no/v2/images/3e92aa1a-6e8c-4f2a-b393-2a888b9e0c90?format=auto&w=1080&s=4f81b0a99d6b979bdd1d8d2c77b68b9a79969432,2025-04-08 10:59:52,https://www.vg.no/helse/i/nyK7QQ/bukspyttkjertelkreft-krever-svar-fra-regjeringen,Health,"Flere dør av bukspyttkjertelkreft enn brystkreft i Norge. Pasient Thomas Lillebror Finne ønsker en handlingsplan fra regjeringen.
Nå
Kortversjonen
Flere dør av bukspyttkjertelkreft enn brystkreft i Norge. Dette får pasienter og politikere til å kreve handling.
Kreftsyke Thomas Lillebror Finne ønsker økt fokus på forskning før han går bort.
Regjeringens kreftstrategi får kritikk for å mangle konkrete tiltak mot denne krefttypen.
Vis mer
I helgen skrev VG om familiefaren Thomas Lillebror Finne, som har bukspyttkjertelkreft.
Han har de siste 18 månedene kjempet for livet, en kamp som – om ikke det skjer noe ekstraordinært – er tapt.
Nå etterlyser Finne mer fokus på det som er en av de dødeligste kreftformene i Norge i dag.
– Det føles som du er en i rekken som skal gjennom en dødstunnel og få behandling som tar smerten på veien. Du er liksom allerede gitt opp ved diagnose, sier han.
Finne er blant tusen nordmenn som årlig blir rammet av bukspyttkjertelkreft.
Like mange dør av den.
– Jeg har avfunnet meg med min situasjon, men før jeg går ut av tiden vil jeg sette fokus på dette slik at de som kommer etter meg kan få et medisinsk gjennombrudd, sier han.
Tolv år med stillstand
Det har ikke vært forskningsgjennombrudd på behandling av bukspyttkjertelkreft siden 2013, forteller Arne Westgaard, overlege på Oslo universitetssykehus, til VG.
Dette er kritisk med tanke på den høye dødeligheten.
– Denne kreftformen er svært alvorlig og utfordrende å behandle. Mange rekker ikke engang å få diagnosen før de dør. Det er nok også noe av grunnen til at det er forsket forholdsmessig lite på dette sammenlignet med andre kreftformer, sier han.
Ofte har kreftformen spredt seg før den oppdages. Hvis man ser på alle som får bukspyttkjertelkreft under ett, er median levetid rundt tre til fire måneder.
Det trengs et strategisk løft for å sikre flere studier og bedre tilgang for pasientene i Norge, mener Westgaard.
Han tror manglende fokus på bukspyttkjertelkreft skyldes at denne typen kreft ikke er så hyppig som for eksempel bryst- eller tarmkreft.
– Men den er mye mer dødelig. Det er stort tap av liv, sier han.
Om bukspyttkjertelkreft
Kilder: Helsenorge, FHI, Kreftforeningen
Bukspyttkjertelkreft, også kjent som pankreaskreft, er en alvorlig sykdom som ofte oppdages sent på grunn av få og diffuse symptomer.
Symptomer kan inkludere:
Behandling avhenger av sykdommens stadium og kan omfatte kirurgi, cellegift og strålebehandling. Dessverre er prognosen ofte dårlig, da sykdommen ofte oppdages sent.
I 2023 ble det registrert 968 nye tilfeller av bukspyttkjertelkreft i Norge, med 461 menn og 507 kvinner diagnostisert.
Fem år etter diagnosen er overlevelsesraten cirka 15 prosent. Tidlig oppdagelse gir bedre prognose, men kun en liten andel av tilfellene oppdages på et tidlig stadium.
Forebyggende tiltak inkluderer å unngå tobakksbruk, opprettholde en sunn kroppsvekt og begrense alkoholforbruket.
Vis mer
Ny norsk kreftstrategi
I februar lanserte regjeringen en ny kreftstrategi for de neste ti årene.
I den står det at mange med kreft lever lenger og med høyere livskvalitet enn tidligere, men også at det for enkelte kreftformer har vært få behandlingsmessige gjennombrudd.
Bukspyttkjertelkreft nevnes som en av disse.
– Men så står det ingenting mer om hva de har tenkt å gjøre med dette. Det vil jeg gjerne ha konkretisert, hva er strategien i kreftstrategien? spør kreftsyke Finne.
Han er ikke den eneste som etterlyser dette.
Etter å ha møtt Finne på Stortinget, sendte KrFs leder Dag-Inge Ulstein et brev til helse- og omsorgsministeren.
– Tiden er ikke på vår side her. Bukspyttkjertelkreft har høy dødelighet, likevel er forskning og klinisk utprøving sterkt underfinansiert. Jeg ønsker å utfordre helseministeren på dette, sier Ulstein.
Han har bedt helseministeren begrunne hvorfor regjeringen ikke har inkludert bukspyttkjertelkreft i den nye kreftstrategien.
– Vil regjeringen sikre økte ressurser til forskning, bedre klinisk utprøving og en styrket oppfølging av familiene til disse pasientene? Det vil vi ha svar på, sier partilederen.
«Får den behandling det er mulig å gi»
Den 31. mars besvarte helseminister Jan Christian Vestre Ulsteins spørsmål.
Han presiserer at kreftstrategien har langsiktige mål for å forebygge kreft, forbedre behandling og sikre bedre livskvalitet for pasienter og pårørende.
Han skriver også at det hvert år øremerkes midler til helseforskning, men at det ikke kan legges føringer for hvilke sykdommer eller behandlingsmetoder det skal forskes på.
Her er det de forskningsprosjektene som vurderes å ha høyest kvalitet – og som er mest relevante – som får finansiering, skriver han.
VG har også spurt statssekretær Karl Kristian Bekeng hva regjeringen tenker om statusen til bukspyttkjertelkreft i Norge i dag:
– Norske pasienter får den behandling det er mulig å gi. Hovedproblemet for kreftformer med høy dødelighet er at eksisterende behandlingsmetoder har begrenset effekt. Dette er et problem i alle land, også i Norge.
Han sier videre at norske myndigheter vanskelig kan vedta at det skal utvikles behandling for én bestemt kreftform, når vi ikke vet hva denne behandlingen skal bestå av.
På spørsmål om hva regjeringen vil gjøre for å sikre at også de med bukspyttkjertelkreft får en reell sjanse til å overleve, henviser Bekeng til den nye kreftstrategien. Gjennom 17 tiårsmål setter denne søkelys på nye initiativer som skal tas de neste årene, på tvers av ulike krefttyper.
– Et av disse initiativene er at alle med kreft skal få tilbud om gentest, når det er relevant for behandlingsvalget. Dette vil også gjelde pasienter med pankreaskreft, sier han.
Disse svarene gjør ikke Finne mer rolig.
– Bukspyttkjertelkreft har vært den glemte kreftformen. Nå er det den oppgitte. Om ti år håper jeg det igjen er den glemte kreftformen – fordi den da er utryddet, sier han."
30_09_04_2025,Erstatter storselger,Bjørn Eirik Loftås,https://www.cdn.tv2.no/images?imageId=17630772&x=0&y=0&cropw=100&croph=100&panox=0&panoy=0&panow=100&panoh=100&width=1200&height=630,2025-04-08 17:19:46,https://www.tv2.no/broom/erstatter-storselger-sjekk-prisen/17629093,Sport,"Saken oppsummert
Den kinesiske SUV-en MG ZS EV har vært en stor suksess i Norge med nesten 10.000 registrerte biler siden 2019.
Nå kommer etterfølgeren MGS5 EV, som er større og bedre utstyrt, men fortsatt prisgunstig med startpris på 289.900 kroner.
MGS5 EV kommer i to utgaver med bakhjulsdrift, hvor toppmodellen har en rekkevidde på opptil 480 kilometer og en motor på 230 hestekrefter.
Den norske importøren planlegger å selge 2000 eksemplarer av MGS5 EV i løpet av året.
Oppsummeringen er laget med kunstig intelligens (KI) fra OpenAI. Innholdet er kvalitetssikret av TV 2s journalister.
Den kompakte SUVen ZS EV fra kinesiske MG har vært en formidabel suksess i Norge. Nesten 10.000 biler har blitt registrert siden de første fikk norske skilter i 2019. Det er det ingen andre hel-kinesiske biler som har klart.
Men nå er det straks slutt for norgessuksessen. Erstatteren er allerede klar, og den har fått navnet MGS5 EV. Broom er blant de første som har fått prøvekjørt bilen, som allerede er i Norge.
Større og bedre utstyrt – til lav pris
Modellen er ingen videreutvikling av ZS EV. Den er helt ny og bygges på samme plattform som MG4, som også har rukket å bli en pen suksess i Norge.
MGS5 EV er en god del enn bilen den tar over for.
4,47 meter er den nøyaktige lengden, rundt 15 centimeter lengre enn ZS EV.
Vi snakker om en bil i det såkalte C-segmentet, på størrelse med Ford Explorer og Skoda Elroq, med god plass til en familie på fire.
Det er med andre ord en bil som har en mengde konkurrenter. Så hva har MGS5 EV å slå i bordet med? Prisen er et åpenbart salgsargument. Den starter så lavt som 289.900 kroner. Topputgaven med større batteri og «alt» av utstyr koster 349.900 kroner.
Og så kommer bilen med syv års nybilgaranti, to år lenger enn de fleste konkurrentene. Det er også noe å ta med i betraktningen.
To utgaver – inntil 480 kilometer rekkevidde
Bilen kommer kun med bakhjulsdrift, og i to utstyrsutgaver, Comfort og Luxury. Det er to forskjellige batteripakker – på henholdsvis 49 og 64 kWt.
Motoreffekten er ca 170 hestekrefter på utgavene med det minste batteriet, og rekkevidden er her moderate 340 kilometer.
Topputgaven har en sprekere motor på 230 hestekrefter og skal klare inntil 480 kilometer på fulladet batteri. Den gjør 0-100 på 6,1 sekunder, og stopper ikke før den har nådd 190 kilometer i timen.
Ladeffekten er skrudd opp i forhold til ZS EV, og er nå inntil 139 kW på utgaven med det største batteriet, 120 på det minste. Du skal kunne lade begge fra 10-80 prosent på rundt 28 minutter.
Batteriet kan dessuten fungere som en stor powerbank for alt fra elektriske griller til lys og varmeovner (V2L), med effektuttak på maks 6 kilowatt. De fleste konkurrentene stopper faktisk på halvparten.
Alt i alt spesifikasjoner som er ganske midt på treet i klassen, men du får det altså til en fordelaktig pris.
Bra førsteinntrykk om bord
Vi prøvekjører Luxury-utgaven av MGS5 EV med det største batteriet, som vi antar blir en bestselger. Bilen er godt utstyrt med det meste av tenkelige sikkerhets- og førerstøttesystemer.
Førsteinntrykket av plass og inventar er ganske bra. Setene består av kunstskinn med stoff i sittesonen, og justeres elektrisk. Det er ikke mulig å vippe sitteputen opp i front, men vi finner raskt en bra sittestilling.
Rattet kan justeres både i høyde- og lengderetningen. Både ratt og seter har varme i flere nivåer.
Materialvalget forøvrig virker OK, med myke polstringer og lite hardplast.
Foran rattet sitter et instrumentpanel på 10,25 tommer. Skjermen i midten er plassert høyt og horisontalt, og måler 12,8 tommer. Grensesnitt og menyoppsett er på norsk og er både logisk og brukervennlig.
Artig også at apper som YouTube, TikTok og Spotify er på plass.
Vi gir også et stort pluss for at valg knyttet til varsler kan samles bak et enkelt trykk på en snarvei på skjermen. Dermed kan man for eksempel bli kvitt pling og plong-varsler uten mye fikling hver gang man starter bilen.
Trådløs Apple Carplay og Android Auto er også på plass, og fungerer utmerket. Lyden fra anlegget er helt OK, hverken mer eller mindre.
Under skjermen er det fysiske knapper for klimavalg og lydjustering. Det er også hurtigknapper på rattet for adaptiv cruisekontroll og mediestyring, samt valg av kjøremodus og nivå av regenerativ bremsing.
Her er også flere USB-porter (både C og A) og trådløs ladepute mellom setene. Der sitter også girvelger-hjulet, to koppeholdere og bakerst finner du et stort rom under midtarmlenet.
Plassen er god, både foran og bak. Jeg er 180 centimeter høy og har tre-fire centimeter fram til seteryggen og har god plass over hodet når jeg sitter bak. Fire voksne sitter bra i denne bilen.
Bagasjerommet er på 453 liter, og bilen kan ha 75 kilo på taket. Maks nyttelast er moderate 370 kilo. Maks tilhengervekt er 750 kilo.
MG ZS EV koster lite – går lengst
Slik er den på veien
Kjøremessig får vi ingen store overraskelser. Motoriseringen kler bilen godt og vi har godt med kraftoverskudd i alle situasjonene vi kommer opp i. Også fra 80 km/t rykker det greit fra når vi kommer inn i 110-sonen.
Du kan velge mellom forskjellige kjøreprogram, Normal er standard, i tillegg kan du velge Sport, Komfort eller Snø.
Sistnevnte reduserer dreiemoment med fokus på fremkommelighet, mens de tre andre er temmelig vanskelig å skille fra hverandre. Dette er uansett ikke noen bil man velger fordi man er spesielt opptatt av sportslige kjøreegenskaper.
Komforten er grei på det meste av underlag, men vi har kjørt flere biler den siste tiden som har svelget unna humpene mer behagelig. Ellers virker bilen bra isolert, med relativt lite vei- og vindstøy.
Svingradiusen er svært bra, så denne bilen er ingen problem å manøvrere på trange parkeringsplasser. Man har god utsikt i alle retninger, og rygge- og 360-graders kamera er også av god kvalitet.
Noe forbruksmåling får vi ikke tatt, det må vi komme tilbake til når vi får bilen på et litt lengre lån.
Foreløpig konklusjon
Det er ingen tvil om at MGS5 EV framstår som en bedre og mer påkostet bil enn ZS EV, med egenskaper som er jekket opp et hakk på alle plan. Du får definitivt mye bil for pengene, særlig om du går for en av Luxury-utgavene – som faktisk er meget godt utstyrte.
Samtidig er konkurransen vesentlig mye høyere nå enn den var da ZS EV ble lansert, og det er ikke selvsagt at MGS5 blir en like stor salgssuksess. Den norske importøren er optimistisk, og har mål om selge rundt 2000 eksemplarer av bilen allerede i inneværende år.
Hvordan interessen er, får vi snart svar på. De første 50 bilene er på vei ut til forhandlere nå, og de første kundebilene blir levert ut allerede i månedsskiftet april/mai. Vi satser på å å ha på plass en full test ikke lenge etter dette.
MGS5 EV Luxury Long Range
Motor og ytelser:
Motor: 1 x elektrisk, bakhjulsdrift
Effekt: 230 hk
0-100 km/t: 6,3 sek.
Toppfart: 190 km/t
Forbruk: 15,9 kWt / 100 km
Batteri/lading:
Batteripakke: 64 kWt (netto)
Rekkevidde: 480 km (WLTP)
Hurtiglading: 139 kW
Ombordlader: 11 kW
Mål, vekt og volum:
L x B x H: 447 x 184 x 162 cm
Bagasjerom: 453 liter
Vekt: 1635 kg
Tilhengervekt: 750 kg
Taklast: 75 kg
Pris:
Startpris MGS5: 289.900 kroner
Testbil: 349.900 kroner"
31_09_04_2025,Seks av ti samer har liten tillit til regjeringen,Vetle Mathiesen Knutsen,https://gfx.nrk.no/0oFDh6Aa-nTnNJiUexKHwQiQKMZWx5bXUIph7LMEsi_g.jpg,2025-04-08 19:49:57,https://www.nrk.no/sapmi/seks-av-ti-samer-har-liten-tillit-til-regjeringen_-_-ikke-saerlig-overraskende-1.17372835,Politics,"Lohkh saemiengïelesne.
Det kommer frem i en meningsmåling gjort av Norstat på vegne av NRK.
Der svarte 58 prosent at de har «ganske liten tillit» eller «svært liten tillit» til at myndighetene tar hensyn til samiske interesser.
Jonas Stein er valgforsker ved UiT og har sett at samiske velgeres tillit til Stortinget har sunket, mens tilliten til Sametinget økt.
– Ganske høyt
Forskeren forklarer tallene NRK har vist han enkelt og greit:
– Det viser jo at en majoritet av den samiske befolkninga ikke mener at regjering og norske myndigheter tar tilstrekkelig hensyn til samiske interesser og rettigheter.
Totalt ble 1001 personer i Sametingets valgmanntall intervjuet. Feilmarginen er mellom 0,9 og 3,1 prosentpoeng.
– Hvor høyt vil du si tallene er?
– Jeg vil si det er ganske høyt, sier Stein men legger til at det er viktig å nyansere det litt.
– Spørsmålet handler ikke om tillit til den generelle institusjonen, men om tillit til hvorvidt institusjonene tar hensyn til samiske interesser og rettigheter.
Jonas Stein er førsteamanuensis i statsvitenskap ved UiT. Foto: NRK
Da mener Stein det ikke er så overraskende at mange ikke har tillit til at myndighetene.
Han viser også til Fosen-saken som pågikk i flere år før man nylig har kommet til en slags løsning.
Liten tiltro?
– Det er ikke særlig overraskende.
Det sier Per Torleiv Ravna fra Tana i Finnmark til NRK. Han forteller at man i samiske samfunn hører at folk ikke har tiltro til regjeringen og norske myndigheter.
– Det er overraskende at 40 prosent har tillit.
I bygda hans pågår det nå en debatt om Tanaelva.
Elva regnes av mange som en av verdens viktigste lakseelv, men den har vært stengt for laksefiske de siste årene.
Per Torleiv Ravna ser på tallene fra NRKs meningsmåling. Foto: Eilif Andreas Aslaksen / NRK
Han mener norske myndigheter har «kjørt gjennom saken» uten at lokale interesser blir hørt.
– Det virker som om vi i samiske samfunn spesielt i indre strøk ikke har noe stemme når vi kommer til sentrale politiske myndigheter, sier han.
Det har vært sterke reaksjoner på laksefellen i Tanaelva. – Som om jævelen holder på i kirka, sa Ravna til NRK i fjor.
– Det virker som det samiske gjør seg bra på et postkort og i turisme. Men når det virkelig blir konflikter, så blir man ikke hørt, sier Ravna og fortsetter:
– Da kjører staten gjennom og det virker som samiske interesser er minste motstands vei.
– Vi har en jobb å gjøre
Statssekretær Agnete Masternes Hanssen (Ap) skriver i en e-post til NRK at regjeringen jobber hver dag for å skape trygghet for framtida, også for den samiske befolkninga, men legger til:
– Tallene viser at vi har en jobb å gjøre for å vise at vi har et oppriktig ønske om å både ta hensyn til samiske interesser og rettigheter og utvikle samfunnene våre.
Agnete Masternes Hanssen (Ap) er statssekretær i Kommunal- og distriktsdepartementet. Foto: Aurora Ytreberg Meløe / NRK
– Vi vet at forsoningsprosesser tar tid. Nå skal den samme staten bygge tillit. Den jobben tar jeg på alvor, sier hun.
– Samiske samfunn har en sterk stemme gjennom Sametinget og at de har en svært tett og god dialog med sametinget, forteller Hanssen.
Mange departement rådfører seg også med Sametinget i saker hvert eneste år, sier hun.
Selv om de ikke alltid blir enige fører det til at myndighetene i dialog med samiske samfunn prøver å finne gode løsninger sammen.
I fjor sommer saksøkte Sametinget staten. De mener staten har brutt konsultasjonsplikten.
Dette svarer statssekretær Agnete Masternes Hanssen
«Regjeringa jobber hver eneste dag for å skape trygghet for framtida, også for den samiske befolkninga. Tallene viser at vi har en jobb å gjøre for å vise at vi har et oppriktig ønske om å både ta hensyn til samiske interesser og rettigheter og utvikle samfunnene våre.
Sannhets- og forsoningskommisjonens rapport fra 1. juni 2023 viste hvordan fornorskningspolitikken Staten utførte har gjort stor skade på det samiske samfunnet. Vi vet at forsoningsprosesser tar tid. Nå skal den samme staten bygge tillit. Den jobben tar jeg på alvor.
I løpet av denne Regjeringsperioden har vi tatt betydelige grep for å utvikle samisk språk og kultur. Det skal vi fortsette med også fremover.
Stortinget behandlet Sannhets- og forsoningskommisjonens rapport 12. november 2024. Stortinget har sendt 16 anmodningsvedtak til regjeringen for oppfølging. Regjeringens arbeid med disse vedtakene er viktig for videre forsoning.
Samiske samfunn har en sterk stemme gjennom Sametinget. Vi har svært tett og god dialog med Sametinget, og mange departement konsulterer om konkrete saker hvert eneste år. Når vi konsulterer, er det med mål om å bli enige med de samiske interessene. Dette er en viktig del av regjeringens samepolitikk.
Selv om vi ikke alltid blir enige, fører konsultasjonene til at myndighetene i dialog med samiske samfunn prøver å finne gode løsninger sammen. Dette tror jeg også er med på å bygge tillit.»
– Naturlig konsekvens
I meningsmålingen kommer det frem at de tre største partiene på Sametinget har velgerne fra Norske Samers Riksforbund (NSR) minst tillit til regjering og myndigheter.
Velgerne fra Nordkalottfolket (Nkf) har størst tillit til myndighetene. Her svarer seks av ti velgere at de har «svært stor tillit» eller «ganske stor tillit».
Valgforskeren Jonas Stein sier det ikke er så overraskende.
– For det vi også vet fra forskning som er gjort er at NSRs velgere er mer opptatt av samisk selvbestemmelse og samiske rettigheter enn de andre partiene, sier han.
Stein legger til:
– Så da er det en naturlig konsekvens at man er mer opptatt av at norske myndigheter og regjering skal ta hensyn til disse rettighetene og den samiske selvbestemmelsen."
32_09_04_2025,Krever at politiet sletter «romregister»: – Føler meg stemplet som kriminell,Ragnhild Aarø Njie,https://gfx.nrk.no/s4Zdg85sz4pspWkGJ7Dr7Ab0wooCelvRo2uD9u719qcQ.jpg,2025-04-08 08:02:14,https://www.nrk.no/stor-oslo/krever-at-politiet-sletter-_romregister__-_-foler-meg-stemplet-som-kriminell-1.17370083,Politics,"I dag er den internasjonale romdagen.
– Det er en dag der vi kan oppskatte kulturen vår. Det betyr dansing, feiring, god mat, familie og fellesskap.
Amorina Lund smiler forsiktig.
– Det er en glad dag for oss romer, over hele verden.
Hun jobber ved Romano Kher, det romske kultur- og ressurssenteret i Oslo.
Der har den romske minoriteten samlet seg for å feire nasjonaldagen i flere år.
Men i år blir det ikke bare jubel og fest, sier Amorina:
– I år har vi tenkt annerledes. I år vil vi demonstrere i Oslo.
Kartlagt av politiet
– Man visste ikke hva man skulle gjøre, hva man skulle si. Hvorfor har dette skjedd? Hva vil de med dette?
Amorina snakker om den omfattende kartleggingen Øst politidistrikt har gjort av over 600 personer med romsk bakgrunn.
Saken ble først omtalt av Aftenposten i fjor vår.
Og har preget det romske miljøet siden.
Les også Palermo (17) er en del av minoriteten nordmenn er mest skeptiske til:- Jeg er stolt
Den romske minoriteten i Norge er ikke stor. Trolig er de ikke flere enn 700 til 1000 personer.
De fleste bor på Østlandet.
Amorina kan selv være en del av dette oversikten uten å vite det.
Det kan også familiemedlemmer eller venner av henne.
Det føles ubehagelig. Og stigmatiserende.
Vi føler at vi har et stempel på oss. Jeg har aldri gjort noe kriminelt, likevel føler jeg meg stemplet. Amorina Lund
Politiet avviser register
NRK har stilt politidistrikt Øst en rekke spørsmål om kartleggingen.
De skriver i en epost at de ikke har et register over norske romer.
De kaller oversikten et internt arbeidsnotat, med utgangspunkt i straffesaker i familier med «et bekymringsfullt stort omfang av kriminalitet».
Les hele svaret fra politiet her
– Øst politidistrikt har ikke, og har ikke hatt, et register over norske romer. Saken i Aftenposten dreide seg om interne arbeidsnotater med utgangspunkt i straffesaker i familier med et bekymringsfullt stort omfang av kriminalitet, skriver Thomas Stærk, leder for felles enhet for etterforskning, etterretning og forebygging.
– Datatilsynet har gjennom sin behandling av saken slått fast at behandlingen av disse opplysningene er i tråd med kravene og adgangen gitt i politiregisterloven.
Datatilsynet vurderte i fjor at politiet ikke hadde brutt personregelverket.
De tok ikke stilling til behandlingen av personopplysningene til hver enkelt person i oversikten.
603 personer var kartlagt, ifølge Datatilsynet.
NRK forklarer
Hvem er de norske romene?
Hvem er de norske romene?
Hvem er romene? Den nasjonale minoriteten romer har langvarig tilknytning til Norge.
De første romene kom til Norge fra Øst-Europa på 1800-tallet, men mange har også kommet i nyere tid.
Det er over 700 romer i Norge, men ingen vet akkurat hvor mange.
Hvem er de norske romene?
Hvor kommer de fra? Forfedrene til dagens romske minoritet utvandret trolig fra India for mellom 1000 og 1500 år siden.
Etterkommerne deres er i dag Europas største minoritet.
Språket deres, romanés, er beslektet med indiske språk.
Hvem er de norske romene?
Hvordan har de blitt behandlet i Europa? Romene ble utsatt for systematisk diskriminering i Europa, også før Holocaust.
Mellom 250.000 og 500.000 europeiske romer ble drept under folkemordet. 62 av disse var norske romer.
I Romania i Øst-Europa ble romene holdt som slaver i over 500 år.
Hvem er de norske romene?
Hvordan har de blitt behandlet i Norge? «Sigøynerparagrafen», som ble innført i 1927, førte til at romer ble kastet ut av og nektet adgang til Norge.
Loven ble opphevet i 1956, som betyr at de norske romene som overlevde Holocaust, først ikke fikk returnere til Norge.
Etter krigen ble de møtt med assimileringspress og diskriminering.
Hvem er de norske romene?
Har Norge beklaget? I 2015 beklaget Norges daværende statsminister Erna Solberg den rasistiske behandlingen romer har blitt utsatt for.
Det har aldri blitt laget noen handlingsplan mot antisiganisme i Norge.
Romer nevnes sjelden i offentlige handlingsplaner mot rasisme.
Kilde: SNL, Romano Kher, Udir.no og Solvor Mjøberg Lauritzen
Forrige kort
Neste kort
– Rasistisk, etnisk register
– Registeret politiet har laget over norske romer er et rasistisk, etnisk register.
Det sier historiker Maria Rosvoll ved Holocaust-senteret.
– Registeret tar utgangspunkt i de fire norske romene som overlevde Holocaust. Og så har de bygget ut slektstre derifra, sier hun.
– Norske romer ble jo fratatt statsborgerskapene sine og kastet ut av landet. Og endte opp i Auschwitz-Birkenau.
Den romske befolkningen fikk en unnskyldning fra daværende statsminister Erna Solberg i 2015.
Men tilliten de har til myndighetene er tynnslitt. Med god grunn, mener Rosvoll.
Maria Rosvoll Forsker ved Holocaust-senteret Har skrevet flere bøker om norske romer og romsk historie Hatt kontakt med romske miljøer i over 20 år
Det at politiet lager et etnisk register, kan oppleves som en forfølgelse av minoriteten. Og svekke tilliten til majoritetssamfunnet. Maria Rosvoll
Hun er enig i at katleggingen bør slettes.
– Jeg synes de skal be norske romer om unnskyldning. Og gå i dialog med dem.
Rosvoll er en av flere som har jobbet opp mot det romske miljøet i over 20 år.
– Og så kommer en av våre mektigste institusjoner og bryter ned all tillit på denne måten. Det er jo katastrofe.
SVERRE A. BØRRETZEN / NTB Ble utestengt og jaktet på Bildene er tatt i Oslo i juni 1968, tolv år etter at «sigøynerparagrafen» ble opphevet.
Ukjent fotograf Ble forsøkt utryddet Loven stengte norske romer ute fra landet, slik at de ble fritt vilt i et Europa der ble jaktet på. 62 norske romer ble drept under Holocaust. Noen av de overlevende fikk ikke tilbake statsborgerskapene sine før på 70-tallet. Romene måtte gå rettens vei for å få statsborgerskapene sine tilbake.
SVERRE A. BØRRETZEN / NTB Staten ga unnskyldning
Først i 2015 sa staten unnskyld til norske romer.
Mange romer ønsker en handlingsplan mot antisiganisme, noe de ennå ikke har fått.
De ble ikke inkludert i sannhets- og forsoningskommisjonen, som gransket fornorskingspolitikk og urett overfor de nasjonale minoritetene samer, kvener og norskfinner.
De heller ikke fått et minnesmerke.
– På overtid med egen handlingsplan
Flere romer har tatt til orde for at de ønsker en egen handlingsplan mot antisiganisme de siste årene.
Dette er også et av kravene under demonstrasjonen.
Rosvoll ved Holocaust-senteret mener en slik handlingsplan burde vært laget for lenge siden.
– Et av funnene til politimannen som har laget dette registeret, er paradoksalt nok at norske romer lever i gjennomsnitt til de blir 55 år, sier Rosvoll.
– Det betyr at vi har en minoritet i dette landet som lever nesten 30 år kortere enn majoritetssamfunnet.
Amorina Lund ønsker en handlingsplan mot antisiganisme. Hun sier at registeret gjør at hun mister motivasjon for framtiden. I tillegg svekker det tilliten hun og andre romer har til myndighetene, sier hun. Foto: Hallgeir Braastad / NRK
Rosvoll mener dette ikke bare handler om livsstil.
Men også om hvordan norske romer blir tatt imot av majoritetssamfunnet:
– Det er vi som må rekke ut en hånd og få de til å bli en del av vårt samfunn.
En handlingsplan kan være et viktig steg på veien mot forsoning, mener Amorina.
Vi er ikke dårlige folk. Vi vil være en del av storsamfunnet. En handlingsplan hadde vært en sjanse til å forbedre ting."
33_09_04_2025,Debatten om «frifødsel» har sporet av,Kaveh Rashidi,https://premium.vgc.no/v2/images/a0d35e43-2e04-43a9-b081-3afee40319a9?fit=crop&format=auto&h=852&w=1622&s=5d1aac1d3cd58e0aee673e4569d52cca7c1c3289,2025-04-08 06:58:31,https://www.aftenposten.no/meninger/debatt/i/3MOp8P/debatten-om-frifoedsel-har-sporet-av,Kultur og samfunn,"Vi må tilbake til kjernen: Hvordan hindrer vi at barn dør fordi foreldre velger å føde uten helsepersonell?
Jeg skrev i VG at planlagte uassisterte hjemmefødsler burde forbys. Dagen etter satt jeg på Dagsnytt 18 og måtte forsvare at sykehus er tryggere enn stuegulvet, og ble møtt med historier om voldtekt under fødsel på norske fødestuer.
Siden har podkaster, kronikker og utallige innlegg på sosiale medier handlet om denne ene kvinnens utsagn om overgrep. Typisk for vår tid: Enten man debatterer kvinnehelse, kjønn eller kosthold, ender vi fort i ytterpunktene, og fakta forsvinner i støy.
Overgrep er et viktig tema, men vi trenger ikke å debattere hvorvidt kvinner blir voldtatt av jordmødre i Norge.
Forbud og straff
Heldigvis har det vært mange gode tilsvar, som har ført til at jeg har endret mening. Jeg synes ikke lenger at forbud og straff er gode ideer.
I VG-kronikken lot jeg meg rive med av sterke følelser ved tanken på at uskyldige barn dør. Men jeg innser nå at et forbud antagelig ikke vil virke. Historien viser at sterke overbevisninger ikke lar seg kneble av lovtekst. Et forbud kan til og med gjøre skade. Derfor burde man starte med en utredning av hvorvidt nye lover kan føre til mer skade enn nytte.
I tillegg er frifødsler bare et symptom på den virkelige lidelsen: En voksende mistro til helsepersonells kunnskap og metoder.
Flere skriver at kvinner velger frifødsler fordi det offentlige fødetilbudet er for dårlig. Ida Aalen viser til forskning: Flertallet av disse kvinnene ville valgt å ha jordmor hjemme med seg, om det fantes et offentlig tilbud.
Ja, så burde vi kanskje ha et tilbud om hjemmejordmor til enkelte kvinner. Akkurat som vi gir planlagte keisersnitt til kvinner som trenger det.
Men uansett hvor mange jordmødre, fødeavdelinger og ressurser vi setter inn, er det et annet, voksende problem som må anerkjennes og bekjempes: en fremvekst av en kultur der subjektive følelser trumfer objektiv kunnskap. Der erfaringer fra Youtube og Instagram er viktigere enn studier fra forskere og fagfolk. Og i dette tilfellet: Der «det naturlige» forgudes, og helsepersonell fremstilles som fiender.
Avhengige av tillit
Vi kan ikke bare forbedre fødselsomsorgen, vi må også utfordre en virkelighetsforståelse som er på avveie hos enkelte.
I flere år har jordmødre og fødselsleger advart mot en økende trend der gravide kvinner motsetter seg nødvendige undersøkelser basert på råd fra sosiale medier. Vår plikt som helsepersonell er å gi tilpasset hjelp, med samtykke, og ivareta kvinners ønsker og behov. Men da er vi helt avhengige av tilliten til pasientene.
I motsetning til andre antivitenskapelige livsstilstrender kan frifødsel få dødelige konsekvenser
Å føde hjemme uten assistanse er for noen blitt et hellig ritual. Akkurat som mange andre helsetrender som vokser frem i alternative miljøer. I motsetning til andre antivitenskapelige livsstilstrender kan frifødsel få dødelige konsekvenser.
Ikke alle som velger frifødsel, gjør det for å markere avstand til systemet. For noen handler det om trygghet, kontroll – og ønsket om å eie fødselsopplevelsen. Men dette er ting jordmødre er opptatt av å tilby, også på sykehusene.
Jordmødre og leger ønsker å la fødsler gå så naturlig som mulig. Vi vet at overbehandling er farlig. Vi ønsker at fødselsopplevelsen skal være optimal. Men vi trenger at kvinnene tror på oss. Så lenge vi ikke spiller på lag, er det barna som betaler prisen.
Frifødsel er ikke bare et personlig valg
Noen hevder at frifødsel er et lite problem, og at vi heller bør fokusere på andre sider av fødsels- og barselhelse. Men vi må kunne kjempe for flere saker på én gang. Direktøren i Statens helsetilsyn, Sjur Lehmann, sier til NRK at «vi er kjent med tilfeller av uassistert hjemmefødsel hvor det har endt svært dårlig». Og kanskje enda mer alvorlig: «Vi har ingen oversikt over alle frifødsler.»
Fravær av statistikk betyr ikke fravær av et problem – men fravær av kontroll.
Andre skriver at et lovforbud som overstyrer kvinnens kroppslige autonomi, er uetisk. Jeg mener det er mer uetisk å utsette barn for livsfare.
Frihetsfrarøvelse for voksne, til fordel for barnets beste, finnes allerede i loven. For eksempel i Helsepersonellovens paragraf 10-3, som åpner for å tvangsinnlegge gravide med rusproblemer frem til fødsel. Det er forferdelig, men også nødvendig.
Fravær av statistikk betyr ikke fravær av et problem – men fravær av kontroll
Andre beskriver at uassisterte fødsler også skjer ved uhell, og at loven ikke skal straffe uskyldige.
«Det skjedde altså 290 uplanlagte fødsler utenfor sykehuset dette året», skriver Synnøve Vereide Trampe i sin kommentar i Aftenposten. Men det har aldri vært mitt forslag å lage en lov som treffer så bredt. Hvis loven rammer uskyldige, skal den selvsagt ikke innføres.
Kanskje finnes det en juridisk mellomløsning, for eksempel en meldeplikt for dem som fatter mistanke om planlagt frifødsel. Slik kan hjelpeapparatet gripe inn før fødselen og finne et kompromiss med dem som vurderer frifødsel.
Det optimale hadde vært om kunnskapen økte i befolkningen. Men vi lever i feilinformasjonens tidsalder, så det blir for enkelt å vente på at alle skal «bli smarte nok» til å stole på helsemyndighetenes kunnskap.
Forståelse for det uforståelige
Frifødsel rommer mange historier, håp og sårbarheter. Det er viktig å lytte til dem som er blitt traumatisert av sykehuset, har overdreven tro på egen fødekraft, eller opplever at fødeavdelingene ikke tilpasser fødslene etter deres behov.
Men disse årsakene er ikke tilstrekkelige til å velge frifødsel og frarøve barn livsnødvendig helsehjelp. Vi må møte kvinners ønsker med forståelse, men ikke berettige dem.
Et barns rett til liv må alltid veie tyngre enn en voksens rett til å føde på egne premisser
Jeg har ikke fasiten, men lovendringer kan være en del av løsningen. Når barns liv står på spill, er det ikke radikalt å vurdere lovverk – det er ansvarlig. Å avvise lovens potensial er like naivt som mitt opprinnelige forslag om forbud.
I et liberale samfunn skal vi ha mest mulig valgfrihet. Men frihet har grenser. Et barns rett til liv må alltid veie tyngre enn en voksens rett til å føde på egne premisser. Ingen løsning bør presses gjennom med makt, men ingen problemer løses ved å lukke øynene heller."
